<start>
1.Şiirimiz karadır abiler
Kendi kendine çalan bir davul zurna
Sesini duyunca kendi kendine güreşmeye başlayan
Taşınır mal helalarında kara kamunun
Şeye dar pantolonlu kostak delikanlıların şiiridir
Aşk örgütlenmektir bir düşünün abiler
2.Şiirimiz her işi yapar abiler
Valde Atik'te Eski Şair Çıkmazı'nda oturur
Saçları bir sözle örülür bir sözle çözülür
Kötü caddeye düşmüş bir tazenin yakın mezarlıkta
Saatlerini çıkarmış yedi dala gerilmesinin şiirid....................
<end>

<start>
Buraya bakin, burada, bu kara mermerin altinda
Bir teneffus daha yasasaydi
Tabiattan tahtaya kalkacak bir cocuk gomuludur
Devlet dersinde oldurulmustur
Devletin ve tabiatin ortak ve yanlis sorusu suydu: 
- Maveraunnehir nereye dokulur? 
En arka sirada bir ....................
<end>

<start>
1. Biz tüzüklerle çarpışarak büyüdük kardeşim
Emrazı Zühreviye Hastanesi'ne kapatıldı anamız 
Adıyla çalışan ermiş Sirkeci kadınlarındandır
Şeker atar hâlâ mazgallarda....................
<end>

<start>
O sahibinin sesi gramofonlarda çalınan şey 
incecik melankolisiymiş yalnızlığının 
intihar karası bir faytona binmiş geçerken ablam 
caddelerinden ölümler aşkı pera'....................
<end>

<start>
Gelir dalgın bir cambaz. 
Geç saatlerin denizinden. 
Üfler lambayı.
Uzanır ağladığım yanıma. 
Danyal yalvaç için. 
Aşağıda bir kör kadın.....................
<end>

<start>
Sivil ölümden konuşuyoruz dağılan neftilikler
arkadaşlar Makedonyalı kalın usta marangozlar.
Kapaklanır bir adam daha kaçıncı, aktığımızı görünce
ters çevrilmiş kente karşı işte onun denizlerine<....................
<end>

<start>
I-Kumarcı Musa
Vedha'lardan birinde Musa kumar oynuyor
Peygamberlik bir meslek oldu
Bozuk radyo ne demişti ağustosta
(Ben karımın fotoğrafını isterim sizden) 
Dördüncü duvarda ben bulunuyorum
Vedha'lardan birinde bir küçük tanrı
Küçük işler için
(Ben görmemiş olayım) 
Nasılsa tanımadığım bir toprakta öleceğim
Burada sakal uzatıp
Taranmış saçlarıyla
(Siz kendinizin kaçıncı peygamber olduğunu sanıyorsunuz) 
Hangi rejim için
(O kadar çabuk değişiyorlar ki) 
Birinci katları dinamitlenmiş evlere benzer yıkılıveririz
Sokak başlarında görür ve fotoğraflarını çekeriz
(Vedha sana ne dedi) 
(Dedi ki)
II- Amatörler ve Profesyoneller
(Kaçıncı Vedha'da vardı bu) 
Bir ay vardı
Ay çıkınca gitmeliydim oysa
Gidin unutun diyorlardı
Vrangel'in ordula....................
<end>

<start>
Arif Çağlar için
1. Atlaslar getirin! Tarih atlaslarını! 
    En geniş zamanlı bir şiir yazacağız
2. Harbi karşılık verecek ama herkes
   Göğünde kuş uçurtmayan şu üç soruya:
3. Bir, Yeryüzüne n....................
<end>

<start>
Merhaba diyoruz ölü teyzelerimize çocuklar
merhaba diyorlar o şiirlerimizin eşik....................
<end>

<start>
1. Diyorlar, korkutarak karaşın kıldığımız sarı 
'Dağlar gibi gençler âlemde perişan oldular'
2. Giyinmiştir bir mitrak, baba, bir göl ve kıyamet
3.....................
<end>

<start>
Ne zaman elleri zambakli padisah olursam
Sana uzun heceli bir k....................
<end>

<start>
. Uc Dogu. Anadolu'yu anlatacaktir o....................
<end>

<start>
ORTODOKSLUKLAR 
1. 
Tek konuşulur yüzüdür bacaklarının arası. Sakal ve bıyık da 
bıraktığı. Dönmez bir sapkının. Üzerine bir dedikodu. Yaklaşmaz 
kadınlara buyurulduğu gibi. Kışkırtır kuşkuları. Başlarındaki 
sorguç ve berbername. Gömdürülmüştür diri diri toprağa 
başaşağı. Ürker ve pa....................
<end>

<start>
Bir gemici tanırım 
Kalbini bir limanda bırakmış
Ya kaybolursa? 
Ağlar çocukluğundaki gibi
Kalbini almaya gidecek hâlâ<....................
<end>

<start>
Açın pencereleri açın
akdeniz'de sabah oluyor
küçük harfli musa
hep böyle gökyüzünde
Kıvanç duyuyorum bu akçalı güneşten
çürümüş b....................
<end>

<start>
Üner Birkan'a
Rakı içilir mi hiç çiçeksiz
çiçeksiz ölürüm dükkanları
hem kim olsa ölür ispatinin ebesi
zulmü ilan edilmiş sokağa çıkar
yalnızlığının ut sesi bir fonograf
tanzimat f....................
<end>

<start>
Peki nasıl oldu da hatırladı denizde boğulduğunu
nasıl oldu da peki anlatamıyorum biliyorsun
....................
<end>

<start>
Bir çakıl taşları gülümseyişi ağlarmış karafaki rakısıyla
şimdi dipsiz kuyulara su olan kınar hanım'dan
düz saçlarıyla ne yapsın şehzadebaşı tiyatrolarında şapkalarını....................
<end>

<start>
batmış bir tramvay, ahtapotlar, ince ve upuzun barbarlar.
yalnızlık dönüşür bir zenci arkadaşa impa....................
<end>

<start>
Sanskrite çekilmiş atlar gibi geceleri
o geceleri soyutlanmış uykular
ağdı durdu parmaklarından estamplara
Şa....................
<end>

<start>
Denize atılmış şiirdir bence
Yurtsayan, yurdu bi....................
<end>

<start>
Kollarında eski balık dövmeleri
teodor kasap perhiz ahali içmez
ey türkçe rakı çıkmıştır kapalı
ve geniş muhlis sabahattin'den
ayşe opereti ne güzel bir hiç
Üç....................
<end>

<start>
Hayattan ders veriyor diye öğretmenleri kızdıran
Tuzu bir bulmuş çocukları saklamadan güldüren dünyaya
Su kaçırmaz bir eşeğin sesine açıktır penceresi
Bir sınıfın, batı son dersinde, kuşluk vakti
Meşeler yapraklanınca bir tuhaf olurlar işte
Koparılmış kürt çiçekleri, hatırlayarak amcalarını
Azınlıkta oldukları bir ok....................
<end>

<start>
Sanskritçeye çekilmiş atlar gibi geceleri
o geceleri soyutlanmış uykular ağıyor parmaklarından
<end>

<start>
Çünkü kapıları
Götürüyorlar (öyle yanlış ki) 
Cam kırıkları üzerinde
Üzerinde mi üzerinde üzerinde
Gülüyor ve
Gülen artık çingen....................
<end>

<start>
İşte ölüm şu derin taçlı şiirdir bak
Duman adamları maskeli katanalarıyla geçiyor
Çalan bir bandonun eşliğinde
Şimdiye dek ölünm....................
<end>

<start>
1. Bir sadrazam ölmüş; faytonu yokuş aşağı Sirkeci’ye götürülüyor eller üzerinde. Kara bir gemiyle Ey....................
<end>

<start>
Sana korkunç gülümsemeler bitti
sonra hiç kims....................
<end>

<start>
Ey serseriligin denizleri! Ey ahtapolari atilmislar kiyiya mutsuzlugun! Bir kraliçedir oglum kanatlarini açmis. Örtünür canfes. Unutur gitg....................
<end>

<start>
1. Kapkaragümrüklü ölçüsüz ayaksız Ali çocuklar
Asılmak bilirsiniz kesin tehlikeli ve yasaktır
Edirnekapı - Bahçekapı sarı kamu tramvaylarına
Haramiler Durağı'ndan Beyoğlanları öne alır
Ve delip geçer yedi kenti saatlerin en köründe
Halk kipiy....................
<end>

<start>
Yıldızsız bir geceydi
 Bir dağ çiçeği gibi şimdiden hasretteydim
sürgündüm çok uzaklardaydım, 
Ve gözlerindi sürgün sebebim..
Çok çabuk çekildin hayatımdan 
Kaderle el eleydin, 
Bense kederle sarhoş...
Yarım kalmıştı hikayemiz
Göçmen kuşları gibi gelip geçtin bu şehirden
Belkide hayatımdan
Duymadın haykırışımı, acılarımı, 
Benimsin sanmıştım uçtun avuçlarımdan
Tutamadım, gitmede diyemedim
Olamadın bir yıldızın kayışı kadar hayatımda
Zaman çok kısaydı bizim için 
Yetmedi gözlerimizden yaşı silecek kadar 
Nede elveda diyebilecek kadar...
<end>

<start>
Eyvâh! .. Ne yer, ne yâr kaldı,
Gönlüm dolu âh ü zâr kaldı.
Şimdi buradaydı gitti elden,
Gitti ebede gelip ezelden.
Ben gittim o hâksâr kaldı,
Bir kûşede târumâr kaldı.
Bâkî o, enîs–i dilden eyvâh! 
Beyrût’ta bir mezâr kaldı.
……
Çık Fâtıma, lâhdden kıyâm et,
Yâdımdaki hâlime devâm et! 
Ketmetme bu râzı, söyle bir söz,
Ben isterim âh öyle bir söz! ..
Güller gibi meyl-i ibtisâm et,
Dağ-ı dile çâre bul, merâm et! ..
Bir tatlı bakışla, bir gülüşle
Eyyâm-ı hayâtımı tamâm et! ..
……
Yâ Rab, öleyim mi neyleyim ben? ..
Ayrı yaşayım mı sevdiğimden? ..
Verdin bana böyle bir mûsibet,
Ettin beni düşmen-i muhabbet.
Ya bir kulu sevmiyor musun sen? ..
Ya böyle bir ölüm değil mi erken? ..
Hiç bulmamak üzre gâib ettim,
Mecnun gibi ben onu severken.
……
Her yer karanlık pür-nûr o mevkî? ..
Mağrib mi yoksa makber mi yâ Râb! 
Yâ hâbgâh-ı dilber mi yâ Râb,
Rüyâ değil bu ayniyle vakî.
Kabrin çiçekten bir türbe olmuş,
Dönmüş o türbe bir haclegâhe,
Bir haclegâhe dönmüşse türben
Aç koynunu aç maşukânım ben.
……
Sen öldün, ölüm güzel demektir,
Ölsem yaraşır gamınla her gün.
<end>

<start>
Ne idim ben, ne tabii bir kız
Belki sahrada rebii bir kız
En büyük zevkim, ümidim, neşem
Kırda seyran idi, her gün, her dem
Düşünürken o büyük sahrada
Beni halk eyleyeni tenhada
Duruyorken hareketsiz, sessiz
Yere inmiş göğe benzerdi deniz
Aksi tekbir ile dolmuş dereler
Secde eylerdi bütün meşcereler
Şebi mehtap doğar aynı şafak
Her taraf nura olur müstağrak
Akıyormuş gibi her suda hayat
Yüzüyormuş gibi hep mahlukat
Uçacakmış gibi eflake zemin
Halden, mazi ile atiden emin
Mutmain şevk ile soldan, sağdan
Bir şataretle inerdim dağdan.
<end>

<start>
Mevki Viyana
Bir darbe-i ma'kus ile düşmüş o yana
Hep tersine dönmüştür onun giydiği şeyler
Hem bid-defaat! 
Onlarla yatıp kalkar imiş kendisi söyler
Vaktiyle bütün Pul'da yapılmışsa da heyhat! 
Cümlesi solmuş.
Vaktiyle siyah, şimdi fakat yemyeşil olmuş
Bir paltosu vardır.
Tek gözlüğü vardır, geceler kandilidir o.
Ya rab ne hayat! 
Cepler delik az çok
Lakin ne zarar var ki delikten düşecek yok.
Bir korkusu vardır
Meyhanelerin saat-i tatili pek erken...
Bir kirli paçavrayla gezer
Mendilidir o.
Lastikleri bir başkasınındır ki yürürken
Durmaz ayağından çıkar ekser...
Serpuşu ne festir, ne külahtır, ne sarıktır
Kalpak da değildir
Bir şapka mı, haşa. O onun kendine mahsus
Bir başka şekildir.
Keşkül gibi bir şey...
Milliyetini farık olan yok, soruyorlar: 
Kimdir bu alamet, bu musibet, ne kılıktır.
Ürkütmeyelim sus...
Bir kahkaha, bir av'ava kopmakta peyapey
Bazen de müheyyâ-yı tasadduk duruyorlar.
Zül farkına bir zam! 
Ancak biri vardır, ona der: Şair-i Azam!
<end>

<start>
Hey Çamlıca mehtâbı ne olmuş sana öyle?..
Küskün duruyorsun.
Bir şey kuruyorsun.
Seyrinle ıyan et bana, ilhâm ile söyle:
Aksetmede âlâm-ı vatandan mı bu halet?..
Anlat; bu tahavvül neye etmekte delâlet.
Vaktiyle ederken bu havâliyi zılâlin
Bir sâha-i nilî.
Ey neyyir-i leylî,
Matem döküyor arza bugün bedr ü hilâlin
Bir şeb ki, zîrinde küsûfun, 
Seyrangehi olmakda tuyûfun.
Mâzîden esip gelmede bir nevha-i vâveyl..
Bir âh-ı müebbed.
Hangi güneşin mâtemidir zulmetin ey leyl,
Ey şi’r-i muakkad
Yıldızlar olur bence meâlin gibi nâ-yab
Atîde görünmezse o mâzideki mehtâb
Olmazdı sabahın da yarın gülmeye meyli
Pîşinde bu dîdar-ı mahûfun.
Kartallara baktım düşüyorlar yere bi-ta’b;
Oldum sanıyordum Melekü’l Mevt ile hem-hâb.
<end>

<start>
Seneler var ki yazmadım bir şey
Bende yok sanma ra'd-ü berk-u sema
Hayli demdir hamuş idim amma
Feveran oldu, infilak ettim
Sanmayın yer katında bir bodurum
Açmışım gökyüzünde bir uçurum
Ki derununda ben varım ancak
Bugün olsam da bir cihan dide
Karlar altında nevbaharım ben
Yıldırım yağdırır ateş böceğim
Haniya bende böyle şeyhuhet?
Gazebim geçti, sakinim şimdi
yok canım bir latife ettimdi
Mest idim önce, şimdi bihuşum
(Büyük şair Abdülhak Hamid'in sekseninci yıl dönümü kutlanırken bir İstanbul gazetesi Hamid dahi midir?  diye bir anket açtı.  Kendisi bu ankete aldırışsız bir tebessümle dahi değil vahiyim cevabını verdi. Büyük şairin o tebessümü zehir doluydu. Bu zehrini gazup bir şair şiiriyle akıttı.)
<end>

<start>
Kenâr-ı bahrde hoş bir mahaldir, nâzır-ı âlem, 
Tahaccür eylemiş bir mevcdir; üstünde bir âdem, 
Hayâlettir, oturmuş, fikr ile meşguldür her dem; 
Giyinmiştir beyaz amma, bakarsın arz eder mâtem, 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Bu tenha yerleri gördün mü sen zannetme hâlîdir, 
Hayâlâtımla meskûndur, bu yerler pür meâlîdir, 
Muhât-ı aczdir hem lâ-tenâhî birle mâlîdir; 
Bu mevkidir yerim sahilde bir kürsî-i âlîdir. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Sükûnetle kuşanmış hây u hûy-i şehri gûş eyle, 
Sehâb-ı hande-rîz ü berk-ı yekser-kahrı gûş eyle, 
Ağaçlardan çıkan efkârı seyret, nehri gûş eyle; 
Bu vahşetgâhda sen gel benimle dehri gûş eyle. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Düşün ol zâtı kim emriyle zâtından ıyân olmuş, 
Vücûd-ı sermedîsinden zemîn ü âsmân olmuş, 
Düşün deryâyı, her bir katre mevc-i bî-kerân olmuş, 
Hafâyâ-yı ilâhîdir ki yekdil, yekzebân olmuş. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Odur hîçî-i mâzî lücce-i sürh-i meşiyyette, 
Bu târîkî-i müstakbel kebûd-ı sermediyyette, 
Durur bir kibriyâ-yı bî-nihâyet nûr u zulmette, 
Beraber cümle mevcûdât ü eşyâ hep muhabbette. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Eder yekdiğerin takbîl dâim zühre vü zerre, 
Yürür bir yolda murg u mâhî vü mehtâb ü şebperre, 
Otur şu minber-i deryâ-muhât-ı senge bir kerre, 
Hemen allah'ı gör şâmil semâdan bahr ile berre. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Yürür her burc bin asr-ı mücessemdir, mümâsildir, 
Zılâle sûretâ, zannetme lâkin cism-i zâildir, 
Bu hey'et zîr ü bâlâ mercî-i aslîye mâildir, 
Giderler şâd ü handân cümlesi bir feyze nâildir. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
Döner vâdide dûr a dûr bir ses, rûdlar çağlar, 
Çemen mâî, koyunlar penbe, rengârenktir dağlar, 
Şafaktan, bahrdan etmekte cem-i sîm ü zer bağlar. 
Bu şenlikte benim gönlümdür ancak varsa bir ağlar. 
Bulutlar, dalgalar, yıldızlar, etrafımda hep mahrem; 
Ağaçlar, cûylar, kuşlar, çiçekler dâimâ hurrem...
İner sisler içinde bir küçük kız kûhdan tenhâ, 
Doğarken necm-i bî-hâb-ı seher peyda vü nâ-peydâ, 
Geçer peyk-i sabâ dûşunda aks-i cûşiş-i deryâ, 
Ceres yâd-ı vatanla dilde eyler derdimi ihyâ. 
Bulutlar, dalgalar, yıldızlar etrafımda hep mahrem; 
Ağaçlar, cûylar, kuşlar, çiçekler dâimâ hurrem...
<end>

<start>
Ey beşer çehreli hayvan, heyhat,
İlm ü irfan iledir zevk-l hayât.
Onu hiç kullanamazsan nâdân,
Neye vermiş sana nutku Yezdan? 
Yoksa zâtınca hayâtın hükmü,
Ne olur bizce O Zât’ın hükmü? 
Neye geldin bu cihâna, söyle? 
Düşünüp durmak için mi böyle? 
Kimseye fâiden olmaz şunda.
Ya niçin mâiden olsun bunda? 
Maksadın görmedeyim azm-i cinân,
Ya niçin eylemedin terk-i cihan? 
Âhirette arıyorsun her ân,
Burada yok mu sanırsın Rahman? 
Nef’-i ukbâyı edersin tafdîl,
Buna mâni’ mi teâvün, tahsil? 
Kisb-i dünyâya bulursun tezyîf,
Sana emr eyledi mi şer’-i şerîf? 
Vatan ü milleti bilmem dersin,
Ya niçin kendine âdem dersin? 
Halk için hubb-i vatan îmândan,
Sence şer’î mi değil hubb-i vatan? 
Neye dersin, o diğer ma’nâdır,
Yâni mazmûn-i vatan ukbâdır? 
Çünkü hep cennete gönlün meyyâl,
Ne İçin gaile-î ehl ü iyâl? 
Vatani zahiri sevmezsin sen,
Ne demek hubb-ı mahall ü mesken? 
Görürüm hâl ile kaalin medhûl,
Sence ahkâm-ı şerîat mechûl.
Sun’unu eylemiyorsun teslîm,
Bu mudur sence Huda’ya tâ’zîm? 
İyi halk ettiği şey ukbâda,
Böyle va’z etmedesin efrada.
Bize hep kahrını ettin izhâr,
Bu mudur rahmet-i Hakk’ı ikrar? 
İyiden hâlî ise rûy-i zemîn,
Nasıl ettin iyi şey’i tahmin? 
Görmesen fark edemezdin kendin,
Onu dünyâda görüp öğrendin.
Öteden gelmediğin pek derkâr.
Ki bunu eyleyemezsin inkâr.
İnanır sözlerine mağbûnlar; 
Hakk’a bühtan mı değildir bunlar? 
Bir nefes tevbe kılıp abd-i hazîn,
Bunca isyanı ede afva karîn.
İyi fark etmez isek nîk ü bedi.
Bize eyler mi azâb-î ebedî? 
Sözlerin hep o azaba dâir,
Anladık kahr eder, Allah kadir.
Sözü yok onda olan gufranın.
Yok mudur mağfireti Rahman’ın? 
Azıcık ma’deletinden bahs et,
Lûtf ile merhametinden bahs et.
Olamaz, sen ne kadar haykırsan,
İntikam alması Hakk’ın kuldan.
Aldırır, gelmek için hak yerine,
Birinin sârim dîğer birine.
Bil ki Hallâk-ı Cihan rahmandır,
Her ne halk etmiş ise ihsandır.
Cümle âsârı güzeldir, hoştur; 
Âleme boş dediğin pek boştur.
Yalınız âbid olaydı inşân.
Görülür müydü cihanda ümran? 
Dediğin yolda gideydi her bâr,
Bulunur muydu bugünkü âsâr? 
Âdem etmezse bina vü i’mâr.
Sen ne kâşane bulursun, ne mezar.
Bunda har şey’i desem şayandır.
Yaradan Hakk’sa, yapan İnsandır.
Medeniyyet ne, diyorsun, bilmem; 
Medeniyyet yaşamaktır, sersem! 
Hazret-î Âdem’i fikr et bârî,
Serde var mıydı anın destan? 
Acebâ var mı imiş herkese sor,
Hazret-î Nûh zamanında vapor? 
O zaman posteki, yaprak giyerek,
Meyve yoksa mazı, buğday yiyerek; 
Galibâ olmadığından çok taş,
Ederek dâim ağaçlarla savaş; 
Toprak altında bütün meskenler,
Kılarak tekne ve sallarla sefer; 
Cezbe-yî cerbezenin müncezibi.
Senden örnekler alan zümre gibi,
Ba’zı âdetleri ya’nî görenek
Nev’-i hayvandan alıp öğrenerek,
Bunda imrâr-ı dem eylerler idi; 
Sonunu onlara kim söyler idi? 
Bir terakkî ile gitmiş her şey; 
Ya’ni her âdet ü her söz, her re’y.
Sonra bulmuş bu kemâli âlem,
Eser-î kudret-i nev’-î âdem.
Kim çıkarmış yer içinden ma’den? 
Neler olmuş, bak, o ma’denlerden! 
Olamazdı dese bir ehl-i vukuf,
Volkan olmazsa maâdin mekşûf.
Meselâ saikalar Rahmân’ın,
Çâre-yî defi fakat inşânın.
Siper-î saika, seyyâle-i berk,
Hem de keştî-yi havaî bî-fark.
Mahv ü îcâd, eser-î Azze ve Celi.
Şübhe yoktur, gelir emriyle ecel.
Ya, demir yollara var mı diyecek? 
Götürür şark ile garba yiyecek.
Gerçi Kudret’ten eder istimdâd,
Kılmış insan dahi çok şey îcâd.
Bunlar etseydi de mâzîde zuhur,
Kayb olup sonra olaydı mezkûr,
işitince ya inanmazdık biz,
Ya onun hepnlnn dardık mu’riz! 
Bunların cümlesi el’ân meşhûd,
Cümlesi tecrübelerden mevcûd.
Eser-î gayret-i âdemdir hep
Servet ü rahat ü ikbâle sebeb.
Sen de İslâm’a dilersen hizmet,
Sa’y ile gayret ü ikdam öğret.
Halka bildirme bu dünyâyı kerih,
İlm ile ma’rifet eyle tenbîh.
Sence matlûb değilse rahat,
Bize çektirme azâb ü zahmet.
Düşünüp ömrümüzün gayetini
Nefsinin istememek râhatini,
Vatan ü milleti kılmak nisyân,
Kendi beytinde bulunmak mihmân,
Hep ibâdetle geçip rûz ü şebi,
Yine de gayrıdan olmak talebi; 
Sence meşru’ ise bunlar, pek şâz,
Edemez kimse bu emri infaz!
<end>

<start>
Nasıl şerheyleyim ben derdimi, icâd nâkâfi,
Dua nâkıs, tazarru bieser, feryâd nâkâfi
Melekler, burclar ger kılsalar imdâd, nâkâfi,
Gamım levhi semâya eylesem inşâd, nâkâfi!
Güler mi mâteme hiçbir sahibi insaf? 
Felâket görmemişsin, derdimi eylersin istihfâf
Felâket olsa lâyıktır, bu halka sendeki evsâf
Kifâyet gösterip ey eyleyen irâd, nâkâfi
Acep hûnı dili mecrûhumu sen mey mi zannettin? 
Sadâyı makberi bir na‟ rai heyhey mi zannettin? 
Veyahut kendini âlemde sen, bir şey mi zannettin? 
Bugün ben yazdım, elbette yazar ahfâd nâkâfi
Evet, tarzı kadîmi şi‟ ri bozduk, her ü merc ettik
Nedir şi‟ ri hakîki safhai irfâna dercettik
Bu yolda nakdi vakti cem‟ i kuvvet birle harcettik
Bize gelmişti zirâ mesleki ecdâd nâkâfi.
Ne dersen de, eminim ben bu yolda sermediyetten
Ölür, lâkin cihânda kimse mahvolmaz hamiyetten
Gelen imdâd kâfidir bana irfânı milletten,
Ne rütbe olsa da tab‟ ımda isti‟ dâd, nâkâfi
(Hep Yahut Hiç, s. 129)
<end>

<start>
Merhaba ey harap makbereler,
Sâfiline küşâde pencereler! 
 Nezdinizde karârı pek severim.
Bence hep şi’rdir bu meşcereler,
Şu bayırlar, harabeler, dereler.
 Bu esen rüzgârı pek severim.
Bahrdan levhime gelir safvet,
Safvet-i lehv o en güzel sanat.
Ebrden kalbime iner rikkat,
Rikkat-i kalb, o en büyük hikmet.
 Bu hazan u baharı pek severim.
Fikrimi âsmân eder terfi’,
Şi’rimi ahterân eder tarsi; 
Her kim eylerse eylesin teşni’,
Bana lâzım değil beyan u bedi! 
 Köydeki çeşmesârı pek severim.
Dilemem şeyh u şâbdan irşâd,
Encümenden hiç istemem imdâd,
Bana üstâd-ı Sun’dur üstad,
Bunu cehlimden eyle istişhâd.
 Cehl ile iftiharı pek severim.
Servden istikamet öğrendim,
Senge baktım metânet öğrendim,
Sâyelerden himâyet öğrendim.
Âkıbet bir muhabbet öğrendim.
 Ben bu nakş u nigârı pek severim.
Müteharrik çemen belâgatten,
Dem urur tâirân fasâhattan,
Gonca bir ders açar letâfetten,
Beni âgâh eder selâsetten.
 Reviş-i cûybârı pek severim.
Yetişir âsmân önümde kitab,
Bana mekteb gelir şu penbe sehâb.
Encümen cânişinidir girdâb,
Ne hoş urmuş bu merkade mehtâb.
 Şu gelen ihtiyarı pek severim.
Eder ilka hayalime ziynet,
Hande ettikçe her seher Kudret,
Görürüm her tarafta bin ibret,
Tek ü tenha önünde ey Vahdet,
 Ettiğim âh ü zârı pek severim.
Olmadım sarf u nahve ben âgâh,
Gramerden de anlamam billah,
Ulemâ benden etsin istikrâh,
Hiç vazifemde olamaz, ey hemrâh,
 Çünkü Perverdigâr’ ı pek severim.
Batmasın pâyına sakın bu çiçek,
Bir melek geldi söyledi gülerek,
Burdan sevdiğim güzâr edecek,
Ben onun da esiriyim gerçek,
 Ben o merdüm-şikârı pek severim. 
Vechi mir’at-ı hüsn-i sirettir,
Zülfü meşşate-i tabiattır,
Çeşmi hemreng-i sermediyyettir,
O da bir derstir, fazilettir.
 Severim, yâdgârı pek severim.
(Hep yahut Hiç, s. 89-91)
<end>

<start>
Validem ümmiyeydi, ümmiyenin
Var idi ezberinde birçok ilim. (...)
Son zamanlar alil olan gözünün
Gördüğü bir hayal idi ancak
Ameliyyatı istemez, sevmez,
Der idi daima; "Ne görmek için? "
"Bizi görmek için" deyince güler,
"Sizi duymaktayım, bu kafidir.
 Sağ olun, siz görün bu dünyayı,
Ben de görmüş gibi olur, gülerim."
"Gülerim" der de, etseniz dikkat,
Görünürdü için için giryan.
Yaşamaktan da bezmiş olmalı ki,
Sinnini sorsalar, cevaben o:
"Belki üç yüz yaşındayım" derdi.
Ölçek: Feilatün mefailün feilün (fa'lün) 
1913
<end>

<start>
Sen ki hilkat denilen ummanın 
En büyük incisisin 
O, bu ulvi vatanın talihinin 
En güzel yıldızıdır 
Bir dehaet ki güneşten yüksek 
Ve semavat ile ünsiyeti var..
Sen dururken ona gelmez noksan 
Kaplıdır toprağı zırhınla senin 
Hep rehakar değil ey Gazi 
Bu müsellah vatanın sen hem de 
Ebedi bekçisisin..
Bu mesalip–zede cemiyyete sen 
Yeniden bir vatan ettin ihda 
Görüyor şevk-i tuluunla senin 
Yeni bir iyd-i zafer İstanbul 
Kendi asar-ı dehanın belki 
Sen de hayretçisisin 
Kainatlarda tecelli buyuran 
Halik’ın sende o hasiyyeti var...
<end>

<start>
Esselâm, ey ketîbe-i ulya
Vatan uğrunda can veren ahyâ,
 Et şu vâdide hâk olan asker! ..
Sizi geldik bugün ziyarete biz,
Bizi ihyâ için değil mi ki siz
 Oldunuz nâzil-i çeh-i makber! 
Biri zâirlerin İtalyandır,
Biri Moskof ki pek nümâyandır,
 Fikr-i takdisi eylemiş rehber.
Ey vatandan uzak düşen şühedâ,
Evini barkını edip de feda
 Can-sipârâne harbeden erler! ..
Cennet olsun makamınız her dem,
Siz ki, mazinizi bilen âdem,
 Dâne-i eşkini nisâr eyler,
Bunda herkes bugün seferberdir,
Menzil ancak gubâr-ı esmerdir, 
Olmasın rûh-ı pâkiniz muğber.
Şimdi biz doğrulup denizde yola,
Bakarız Dûrdan Sivastopol’ a,
 Görünür fevkınizde bir peyker.
İngilizle Fransıza âid
Şu müzeyyen mezarlar zâid,
 Size gökten iner fer ü zîver! 
O vatandır ki öyle çehre-nümâ
Gün batarken ne hoş durur, gûya
 Titrer evladı üstüne mâder! ..
Elvedâ ey biraderân-ı vatan,
Elvedâ ey dilâveran-ı vatan,
 Ah ey müminîn-i dinperver! ..
Ki sezâ hâkinizde eylese yer
Bir büyük zıll-ı mağfiret-güster,
 Elvedâ, eyvedâ ey asker! ..
<end>

<start>
Bir zamanlar karargâhım idi
 Bedeviler gibi beyâbanlar; 
 Buna mucib de iştibâhım idi; 
 Nasıl imrâr-ı vakt eder anlar.
 Belde halkında görmedin hayfa
 Gördüğün ünsü ehl-i vahşette! 
 Bedeviler sukûn u rahatte; 
 Sürdüğü dâima ganemle sefâ.
 Beledî muttasıl esir-i cefa; 
 İntiaş âleminde zulmetde! 
 Biri endişeden aman bulmaz; 
 Biri endişeye zaman bulmaz.
<end>

<start>
Bir zamanlar karargâhım idi
Bedeviler gibi beyâbanlar; 
Buna mucib de iştibâhım idi; 
Nasıl imrar-ı vakt eder anlar.
Belde halkında görmedin hayfa
Gördüğün ünsü ehl-i vahşette! 
Bedevîler sukûn u rahatte; 
Sürdüğü daima ganemle sefâ.
Beledî muttasıl esir-i cefâ; 
İntiâş aleminde zulmetde! 
Biri endişeden aman bulmaz; 
Biri endişeye zaman bulmaz.
<end>

<start>
Makber -ki âsâr-ı mevcûdemin en âhiridir- fenâ bulmuş bir vücûdun bekâsı için yapıldı. Makâbirde mündemiç olan meâli-i şi’riyyeden Makber’de bir eser bulunmadığını bilirim. Makber bir feryâd-ı tahassürü şâmildir ki, hiçliğe müstenid olduğu için mütalaasından hâsıl olacak netice de hiçtir; lâkin bence bir şeydir.
Evet, bu kitâbı pâymâl-i mütalâa eden fikir bir kabristânı dolaşmış olur. Ve kabristânda vâki olduğu gibi, hiç bir şey anlamayarak, içinden çıkıp gider.
Bu kitâbın mukaddimesini görmekle neticesine vâkıf olmak, yâhûd mündericâtını okumakla ismini düşünmek birdir. -Bu kitap kabristânda yazıldı ki, bedbaht müellifini iyi tanıyanlara keder, tanımayanlara ise kelâl verir. Teessürâtımı yalnız gönlümde saklamak, yâhûd yazıp da bastırmamak mümkün, belki de evlâ iken, bu surette meydana çıkarmak lâzım mı idi, suâli vârid olursa, onun cevâbı hâzırdır:
Vâdi-i sükûta düşenlerin ecsâdından mürûr-ı zaman ile bir avuç toprak kaldığı gibi, gönülde olan en aziz bir yâdigârdan da mürûr-ı zamanla bir belirsiz hayâl kalır.
Ben o hayâle kani’ değilim.
Kitâbı yazıp da evrâkım içinde hıfzetmek ise efkâr-ı müteeyyise, yâhûd âzâ-yı meyyite gibi perîşânlığına hizmet eder.
Ben o perîşânlığa tahammül edemem.
Ya kitâbı meydana çıkarmak, yukarda ümit ettiğim gibi, bekâsına mı hâdim olacak? O da değil. Makber, hiç olmazsa, benden ziyâde muammer olacaktır. İşte bunun için neşrolundu.
Gönlümdeki feryâddan yapılmış bir mezardır ki, muhteviyâtını taşlara yazılmış sözler gibi isterim. Heyhât!
Makber’in hâvi olduğu feryâdlar ayrı ayrı birtakım kabirlerdir.
Fakat bunların hepsinde yalnız bir vücûd defin bulunuyor. O vücûd ise, bana sevdiğim bir yüzde tecelli eden insâniyyettir.
Ben, bu kitâbı kendim okuyayım diye yazdım. Zîrâ hissiyâtıma iştirak edecekler nâdir, belki dahi birkaç nevâdir olacağını bilirim.
Bir de zâten kimsenin şerîk-i teessürüm olmasını istemem. Korkarım ki o iştirak tecrübeye mütevakkıftır. Ben isterim ki, hâline ağladığım biçâre için yalnız kendim ağlayım. Bu yalnızlık, pek büyük bir azâb olduğu için bana ayn-ı tesliyet gelmelidir.
Mutâli’ görür ki, bu mukaddime dahi kendim için yazılmış bir kitâba benziyor.
Geçelim.
Makber’in birtakım tekerrürâttan ibâret olan muhteviyâtı yalnız bir lakırdıdır. O lakırdı ise, yalnız mezardır: Bütün âvâzelerin neticesi yalnız son nefes olduğu gibi.
Makber’in âsâr-ı sâirem gibi, fenâ bulacağında şüphem yoktur. Zâten teessürümün muhafaza-ı şiddetine ebediyyet bile kifâyet etmez. Müellif Hâlık’ının huzuruna yüreğinden bu yaranın kanları cereyan ede ede çıkacaktır. Bazı kalblerde kederle sürûr birbirine cânişin olamaz. Kalb vardır ki perverde ettiği hüznü, dünyânın olanca haz ve meserretleri izâle edemez. Yine de o hüzün hiç bir mesrûriyete mâni değildir. Bazı gönüllerde ise, hüzün ve meserret müctemi bulunur. Bir hüzünde safâ bulunması, bir tebessümün keder-engiz olması bundandır. Fakat yine kalb vardır ki, muhafaza ettiği kederi sevinç tezyîd eder. Benim kederim bu ekdârdandır.
Kederimin artması için, sevinmek isterim. Bunu kimselere anlatamam. Bu hissin lisânı anlaşılmaktan berîdir. Sükût edelim.
Fakîrin bir eseri olduğu için Makber’i şiir diye telakki etmek isteyen, okursa, mütalaasında benim şâirliğimden bir nişan bulmaz. Ancak düşünür ise, bir feryâd duyar ki, isterse onu bir şiir zanneder. O feryâd, beşerin aczidir.
En güzel, en büyük, en doğru şiir, bir hakîkat-ı müdhişenin tazyiki altında hiçbir şey söyleyememektir. Makberise, hitâbet ediyor.
İnsan, bazı kerre, hâtırına gelen bir hayâli tanıyamaz, o kadar güzeldir.
Zihninden uçan bir fikre yetişemez, o kadar yüksektir. Kalbinde doğan bir hissi bulamaz, o kadar derindir. Bu acz ile bir feryâd koparır, yâhûd pek karanlık bir şey söyler, yâhûd hiç bir şey söyleyemez de, kalemini ayağının altına alıp ezer. Bunlar şiirdir.
Makber, gönlümden doğmuş bir teessürü hâvi iken, bazı taraflarınca benim, rivâyet olunan şâirliğimle büsbütün ecnebidir. Okuyan, birbirine benzemez iki lisân bulur ki, Makber’in belki iki adam tarafından yazıldığına zâhip olur.
Hele yazdığım şeylerin bazısı o kadar benim değildir ki, mânâlarını kendim de anlayamam.
Hikâye-i mazîye dair olan cihetleri -ki en harab yerleri olduğu halde, en sevdiklerimdir- beni şair sayanları giryân, yâhûd saymayanları daha ziyâde râst-beyân eder.
Bazı vâdileri de yine benim şiirime değil de bir tâze kızın mezarına benzer. Birincisi nakâyıs-ı edebiyyeden, ikincisi nakâyıs-ı insâniyyedendir.
Tasvir-i fezâile taalluk eden cihetlerine gelince, pek nâkıs, yâhûd pek nâ-kâfidir.
Bazı tarafları da, feryâd hâlinde olduğu için, o kadar yerde kalmaz.
Makber, umumiyyeti itibariyle pek çok nazarlar için soğuk bir eserdir. Bu soğukluk, yalnız benim kalbimi ihrak eder.
Âlem-i edebiyyatta bir âhiret lâzımdır. Makber, o âhiretten nişandır.
Makber, hayat-ı edebîmizin kabristânıdır, benim zevâlimdir.
Makber, bir fikri birçok tarz-ı beyanda söylüyor. Elfâzı havâs için hiç, mânâsı havâs ve avâm için hiç, vücûdu bir merhum için mezar, binaenaleyh bence bir şeydir.
Makber, uğradığım felâketin ağırlığına nisbetle hafif, derinliğine nisbetle tehî, şiirliğine nisbetle hiçtir. Fakat, bana nisbetle bir şeydir.
Makber, makber değil, bir türbe; türbe değil bir mabed; mabed değil bir küre; küre değil bir fezâ-yı bî-intihâ olmalıydı. Hâlbûki bir makber bile değil. Makber, nûr-ı ilâhînin indiği, fikr-i insânînin çıkamadığı bir minber olmalıydı.
Makber, bir mahşer olmalıydı. Heyhat! ..
Fikir çıkmamalıdır demem; çıkamaz bir hâlde bulunmalıdır. Makber’de iniyor, müebbeden iniyor! .. Bu ebedî iniş bir derinliğe dâl olsa bile, hayfâ ki, yine makber olmaktan başka bir şey değil. Makber’in mânâsı makâbirin zevâhirinden ibaret.
Nakâyıs-ı edebiyye, nakâyis-i insaniyye demiştim. Evet, ne yapalım?
Hatâyı tashih için, ne yapalım ki, en büyük hatâ musahhihten sâdır oluyor! .. Güzel çehreler nâmına, büyük nâmlar ashâbına heykeller yapıldığı gibi, güzel fikirler, büyük vak’alar için de beyitler yapılmalıdır. Mezar, Allah’ın yaptığı bir heykel. Biz onu nasıl tasvir ve tecsîm edebiliriz?
Hangi şâir bir güzel kıza onu görmeyenlerin nazarında tecsîm edecek kadar cismâniyyet vermiş? Hangi kalem mehâsin-i tabiiyyeyi hakkıyla taklîd etmiş? Bizim yazıp da en güzel bulduğumuz şiirleri bize ilhâm eden tabiattır. O şiirler, suda görülen akse benzer ki, mutlaka hâriçte bir müsebbibi olur.
Bazı ekâbir-i edeb, bir şairin meziyyâtı kendi beyninde tevellüd ettiğini iddia ederler. Ben bu fikirde değilim. Benim, eğer varsa, mehâsinim dağların, bayırların, güzel yüzlerin, çiçeklerindir. Seyyiâtım benimdir.
Bitirmeden evvel şunu da söyleyim:
Makber’in bende vukuunu haber verdiği musibet, her halimle beraber, eş’ârıma da bir büyük inkılâp getirdi. Bu inkılâbın sadmesiyle fikrimin ettiği hareket, tedenni, yahut terakki midir? Orasını ihvânım temyîz eder.
Mukaddimede bile iki sözü bir araya getiremediğime dikkat buyurulsun. Dediğim inkılâp, sema ile mezarın müsademe edecekleri bir noktada, yâhûd bir fezâ-yı nâmütenâhide bulunmaktır. Kalbim, müddetlerce, bu iki kuvve-i hârikulâdenin arasında kaldı. Bunlar yakınlaştıkça ben tesliyet bulur, ayrıldıkça nevmîd olurdum. Nihâyet birleştiler. Ben ezildim. Makber çıktı! … Bu, şiir midir? . Ne mümkün! .. Sema ile mezar birleşmemeli, daha doğrusu, ayrı kalmalıydılar. Ben iftirak ve istiğrak ile figan etmeliydim. O, şiir olurdu.
Makber’den evvel yazdığım şeylerin pek çoğunu beğenmem, bazısını pek az beğenirim. Makber’i ise hiç beğenmiyorum, çok seviyorum.
Beğenmediğim şu sebepledir ki, bu kitâbın edebiyyât ile pek az münasebeti var. Sevdiğim şunun içindir ki, bu kitap odur.
Bütün mevcudâtı şiir görenler nazarında, belki Makber de bir şiire benzer. Bence bir şâireyi andırır; o şâire Sâni’-i Kudret’in bir şiiri idi. Makber’in muhteviyâtı, bunca nakâyisi, haşviyyâtıyla berâber, bir merhumenin ruhâniyeti, bir ruhun mâneviyâtıdır.
Makber onun hâli, onun resmi, onun hayâli, onun heykeli, onun mezarıdır; onun hiçbir beğenilecek yeri kalmayan hayatıdır. Yine tekrar edeyim: Makber odur. Bunun için severim.
Lâkin Makber, edebiyât nokta-i nazarına karşı çirkin bir çocuktur. Ma’sum, fakat güzel değil; hakîr bir feylesoftur; hikmet, fakat şüpheli; kusurlu bir hüsündür; feryâd, fakat musanna; ma’mûr bir mezardır; hazin değil, fakat mezar; bir magrib, fakat parlak; bir güzel, fakat sevimsiz; bir şiir, fakat kafiyeli.
Bunun için de beğenmem.
Fikrin serhaddi memât olduğu gibi, şiirin de elfâza intikalde hududu kafiye oluyor. Ne yapalım! ..
Makber için bir fikr-i şer’i beyan etmek lâzımsa, işte bu kitâb bir merhumenin mezarıdır.
Zâirinden Fâtiha niyaz ederim.
<end>

<start>
Makber’le Ölü sükût ile feryâddır. Yâhûd birer sükût-ı enîn-âlûddur.
Makber dediğimiz leyl-i muzlimden doğan bu ölü, âtide bir gün hakîkat gibi uryan veya kefen-pûş-ı acz ü isyan, bir tayf-ı şebrev hâlinde, eminim ki, bir Hacle’ye de girecektir.
Bu mevlûd-ı hissiyât-velûdun sadâsı işitilmez, fakat duyulur. O mehd-i sermediyyet-ahdin sükûtu bir nevi’ ilhâmdır. Meâline akıllar ermez, fakat kalblerde mânîdâr olur.
Ben ihtiyarladıkça Ölü tazeleşecek, Makber tazelenecektir. Niçin mi? Arzedeyim:
Makber’i edebî hayatımızın kabristânı gibi yâd edişim mahzâ edebiyat nokta-i nazarından bir tevcîhdir.
Yoksa bu mahşer-i dünyevî-i beşerde hayât ile memât bâki oldukça, bu kubbe-i nîlgûn-ı hilkatte sükût ile feryâd devam ettikçe ve insanlarda hissiyât bulundukça Makber’le Ölü’nün hayâtı, yâhûd bu iki eserin muhteviyâtı için zevâl ü fenâ tasavvur olunamaz.
Her ferd-i zî-rûh bir gün benim gibi musâb u mecrûh olacak, benim gibi hissedecek, benim gibi ağlayacak ve hiç görmemiş, ziyaret etmemiş olduğu Makber’le Ölü’yü kendi kendine ve mintarafillah okumuş, ezberlemiş bulunacaktır.
Makber her fâni için ebedî bir darbe, Ölü her dünyevî için mânevî bir türbedir. Bunlarda bir hüviyyet-i şi’riyye, bir tabiat-ı edebiyye, velhâsıl bir hayât-ı san’at taharrisine tasaddi nebbâşâne bir taaddi olur. O yolda bir zâir için Makber taş kesilir, Ölü sırıtgandır. Ve ben zâirin o yoldasını bir kahraman-ı hüner gibi telakki etmem. O bir edebiyat arslanı değil, belki bir mâneviyat sırtlanıdır.
Ömrüm vefa ederse Ölü ile Makber birçok âsâr-ı âtiyeye rehber olabilir. Ve onlar, tenkidât-ı edebiyyeyi kemâl-i fahr ile karşılayacak şeyler olmak ihtimâli vardır. Zâten bundan evvelki müellefât-ı hakîrânemin her sahîfesi küşâde ve mâlâmâl-i kusur u ihmal, her türlü taarruz ve tenkide âmâde bulunuyor, yırtıcı kalemlere açık sahîfeler! .. -Ancak ağlayanlara gülünmez, feryâd takbîh ve tevbîh edilmez.- Âh, Hâlık’la mahlûk arasında bir rast-gâhtır.
Bu iki kitâbın sâhibi mümkin ve muammer olup da meselâ yetmiş yaşına erdiği zaman, o iki âh-ı cangâh otuz yedi seneden beri rû-be-râh-ı İlâh olmuş olacak ve onlara, kim bilir, esnâ-yı seferde daha ne vâveylâlar katılacak, fakat bu kâfile-i iftirânın son rehrevi bir sükût-ı ebedî olacaktır.
Bunun için -sükût ile feryâd- bâki oldukça demiştim. Ve Ölü ile Makber işte yalnız bu itibar ile dâima taze vü ter kalacak; üslûbu, elfâzı ne kadar herem ve kıdem kesbederse etsin.
Diyebilirim ki Makber’le Ölü benim eserim değil, yâdigâr-ı rûzgârdır. Yâhûd benim eserimdir, hiçliktir, fakat pâydârdır.
Viyana, 15 Mayıs 1922
<end>

<start>
Özlediğin, gidip göremediğindir;
ama, gidip görmek istediğin
Özlem, gidip g....................
<end>

<start>
Özlem,  söndürülmüş  mumdur.
Özlem,  yakılamayan  mumdur.
Özlem,  yanmayan  m....................
<end>

<start>
Kendi olarak, sana gelen-
sana gereksinimi olmadan,....................
<end>

<start>
Ne çok 
Ölü
Düşün var senin
Kırık 
Dökük
Gerçeklerin üşüşünce düşüncene
Ne çok 
Canlı 
Acın var senin.
Bölük pörçük....................
<end>

<start>
Yorgun musun? 
Yattın mı? 
Uyu—
Düşünme beni.
Ben ki 
Hiç düşünülmedim senden önceleri.
Senden öncesi: 
Düşüncesi kızgın kumlara serpilen 
Azgın yellerle sa....................
<end>

<start>
Oradan: 
senin gideceğin yerden-
en dibinden
acıların
en içinden
sevinçlerin: 
ikimizin gideceği yerden.
Oradan: 
ikimizin olduğu yerden-
çevremizden gelen
etkilerden sıyrılıp, 
kendiliğimizden
oluştuğumuz yerden.
Oradan: 
bizim yerimizden-
ikimizin de geldiği yerden: 
yenilgiden
üzüntüden
yeşillikten
mavilikten.
Biliyor musun
nereden?
Yaşamın en dibinden.
İçtenliğin en içinden.
Sen ve ben
neden
gelmişsek ve gideceksek
o yere, o yerden
kendiliğimizden, 
gideceğiz ve geleceğiz
o yere
yeniden-
Sen ve ben
yeniden ve yeniden.
senin elin
serin elin
benim elim
derin elim
senin elin
benim elim
benim elim
senin elin
senin elim
benim elin
dingin elin
suskun elim
Gidiyorsun: 
Bütün ışıklarımı göndersem seninle
aydınlanır mısın?
Gidiyorsun: 
Bü....................
<end>

<start>
...neyse—varsın sen; ve ben, elbet
bulac....................
<end>

<start>
Herşeyi yazarım da
zamanı yazamam-
o yazar çünkü
beni.
Yazar beni
yavaş yavaş
özenli-
azalt....................
<end>

<start>
Benim olan kendini yok etmek istemiştin: 
Bendeki kendini—....................
<end>

<start>
'Şimdi buradayım
biraz önce yoktum'
hiç
bir
şey
yok
Önce, oldu: 
kıpırdandı
belirsiz-
bir şiddetli boşluktan
tatlı bir özleme doğru.
Belirsiz.
Sonra, oluştu: 
devindi
kesik ke....................
<end>

<start>
Aklaşan grilikte duruyorum -
yeşilleşen mavilik
kararan saydamlık
azalan tirşe:....................
<end>

<start>
Yarımsın; ama tam karşımdasın
Tam karşımdasın; ve yarımsın.......................
<end>

<start>
Şimdi gelecek
Sana bahar yeniden: ....................
<end>

<start>
Yuvarlanarak geçtim buradan: 
Görmediniz.
Güneş bile yumdu gözlerini
Kapattı kulaklarını
İşitmedi
Sözle....................
<end>

<start>
Gidiyorsun: 
Bütün ışıklarımı göndersem seninle 
Aydınlanır mısın? 
Gidiyorsun: 
Bütün sevinçlerimi göndersem seninle
Mutlanır mısın? 
Gidiyorsun: 
Bütün hüzünlerimi göndersem s....................
<end>

<start>
Şimdi, dinginlik: 
Olmamış da olsa....................
<end>

<start>
Yaşam, yitim acısıdır.
Yaşamak, yitirmenin
acısını çekmektir.
Ölüm yitmekse, 
ya....................
<end>

<start>
Neyiz ki biz? 
İlk ışınları görünüce güneşin, Kaparız tepenin gözkapaklarını-
Çam değiliz ki kollarımız açık,
Ürpererek karşılayalım donuk ışığı.
Gölgeler kısalınca çıkarız ortaya,
Açıklıktır, aydınlıktır aradığımız,
Parlaklıkta bulur gücünü görüşümüz.
Tanımayız alacakaranlığı delen,
Tepelerin arasından seçen bakışı.
Kör olmuş ı....................
<end>

<start>
Geri getirecek misin güneşlerini? 
Donuk gözlerim özlüyor seni.
Ne yaparım ki güneşsiz, sensiz? 
Kopuk köklerim bekliyor seni.
Geri getirecek misin ellerimi? 
Güdük bileklerim özlüyor se....................
<end>

<start>
Gelip geçici, geçip gidici değil mi
Herşey - horoz ötüşü
Çocuk gülüşü, deniz kıpırtısı: 
Herşey--- sen ve ben
Gelip geçmedik, geçip gitmiyor muyuz?
Bak: 
Uçup giden beyaz bulut
Pırıldayıp geçen ışık
Yiten akıntı....................
<end>

<start>
Bitirdiğim yerden başlarım her dönüşümde
ölüme-elime bakar anlarım, nered....................
<end>

<start>
Nasıl ince, ellerin, parmakların
Coşkuyla ağırlığını kavrarken yaşamın, 
Nasıl katı, nasıl soğuk, kurşunların
Sessiz ve dingin dünyanda yaşaman için.
Orada mısın? 
Göremiyorum seni—
Öyles....................
<end>

<start>
Kaç kez çıktı ay, indi.
Uzakta şimdi.
Sarardı yaprak, kurudu dal
seni görmeyeli.
Uzaktasın şimdi.
Kaç kez geldi güz, geçti
sen olmayalı.
Burada şimdi.
Kızardı yaprak, kırıldı dal
senle dolmayalı.
Buradasın şimdi.
Şimdi: 
tek bir kez daha çıkacak ay, inecek
sen gitmeden.
Uzaklaşacaksın.
Sararacak y....................
<end>

<start>
Bütün ışıklara karşı geldi
  yaktığın bu mum
Neyin nereden....................
<end>

<start>
Buradayım: 
uyurum belki bir gün.
Belki bitiririm bir gün
delik deşik kozamı
dökülüp gitmeden bütün dut yaprakları
bir gün
bir güç bulur içimde
son bir gayretle
son salgılarımı gezdirir
deliklerimde tırtılım
tıkar gediklerimi.
O zaman
büzülür, dalarım o uykuya --
eski beni yokedecek
yeni beni varedecek: 
Bomboş, dopdolu
seslerden, esintilerden uzak
içinde gittiğim
oluştuğum.
O uyku: 
Bembeyaz.
Benden önce de uyunmuş
benden sonra da uyunacak.
Simsiyah.
Korkulacak, özlenecek --
eskileri geride bıraktıracak
yeniler....................
<end>

<start>
Burada
duvar ile direk
arasında asılı, 
sallanıyorum
Kenarlarım yırtık
parçalarım sarkık
içim patlak.
B....................
<end>

<start>
Giderken dalgaların ardından baktım sana yıllardan sonra
Hiçbirşey eskimemiş
Herşey yepyeni
Olabilir mi?
Ne çok duygu yaşanıp geçmiş
Denizde sürüklenen iki somun ekmek
Yemyeşil bir ....................
<end>

<start>
küçük dere
deniz'e ulaşınca
şaşırır işte.......................
<end>

<start>
Ne olabilirdi ki benim başarım, ben o koşullara boyun eğip, toplum içinde bana gösterilen yeri alsaydım? Bir ikiyüzlülük, bir sahtelik, bir aldatmaca olurdu bu ‘başarı’—-ben’im, ben olmadan, hatta benliğimi bir kenara atarak, kişili....................
<end>

<start>
Mimozaları bekleyemedin
mi?
<end>

<start>
Gurbetten gelmişim, yorgunum hancı 
Şuraya bir yatak ser yavaş yavaş 
Aman karanlığı görmesin gözüm 
Beyaz perdeleri, ger yavaş yavaş
Sıla burcu burcu... İlle ocağım 
Çoluk çocuk hasretinde kucağım 
Sana her şeyimi anlatacağım, 
Otur baş ucuma, sor yavaş yavaş
Güç bela bir bilet aldım gişeden 
Yolculuk başladı Haydarpaşa'dan 
Hancı n'olur, elindeki şişeden 
Birkaç yudum daha ver yavaş yavaş
Ben o gece, hem ağladım, hem içtim 
İki gün, diyardan diyara uçtum 
Kayseri yolundan, Niğde'yi geçtim 
Uzaktan göründü, Bor yavaş yavaş
Garibim, her taraf bana yabancı, 
Dertliyim; çekinme, doldur be hancı 
İlk önce kımıldar hafif bir sancı 
Ayrılık sonradan kor yavaş yavaş
Bende bir resmi var, yarısı yırtık 
On yıldır evimin kapısı örtük 
Garip bir de sarhoş oldu mu artık 
Bütün sırlarını der yavaş yavaş
İşte hancı ben, her zaman böyleyim 
Öteyi ne sen sor, ne ben söyleyim 
Kaldır artık, boş kadehi neyleyim 
Şu bizim hesabı, gör yavaş yavaş
<end>

<start>
Kara gözlüm, efkarlanma gül gayrı! 
İbibikler, öter ötmez ordayım.
Mektubunda diyorsun ki: 'Gel Gayrı! '
Sütler kaymak tutar tutmaz ordayım.
Ah çekerim resmine her bakışta! 
Bir mahzunluk var o boyun büküşte.
Emin ol ki, her sigara yakışta,
Sanki, duman tüter tütmez ordayım...
Mor dağlara, karargahlar kurulur; 
Eteğinde bölük bölük durulur...
On dakika istirahat verilir; 
Tüfekleri çatar çatmaz ordayım! ..
Dağlar taşlar bu hasretlik derdinde; 
Sabır, sebat etmez gönül yurdunda! 
Akşam olur, tepelerin ardında,
Daha güneş batar batmaz ordayım...
Aramıza dağlar girmiş koskoca! 
Meraklanma, gönlüm dağlardan yüce...
Bir gün değil, beş gün değil, her gece,
Yatağıma yatar yatmaz ordayım...
Bahar geldi; koyun, kuzu koklaştı,
İki aşık, senelerdir bekleşti...
Kara gözlüm, düğün dernek yaklaştı; 
Vatan borcu biter bitmez ordayım! ..
<end>

<start>
Her akşam işte böyle  gam gelir bana,
Benden kederli bir adam gelir bana!
Dostum değil gelen, benim garipliğim,
Dostum mu var ki bir selam gelir bana?
Zehr oldu yar elinden içtiğim kadeh
Zemzem de sunsalar, haram gelir bana!
Ağlar gönül o yemyeşil baharlara,
Meltemlerin hayali sam gelir bana!
Hüzzam olup giden o gizli yankılar,
Hala döner, makam makam gelir bana...
Toprak bu ızdırabı örtmez  yarın,
Taş yağsa kubbe kubbe tam gelir bana!..
Dinler elif adım adım bu sesleri,
Her akşam işte böyle gam gelir bana...
<end>

<start>
Ellerin vardı, sıcak ve masum.
Ellerin, hayal gibi, düş gibi...
O zaman talihime yardı ellerin.
Beyaz bir gecede, iki kuş gibi,
Omzuma nasıl da konardı ellerin? ..
Hangi rüzgarlarda şimdi kimbilir? 
O değirmen altı, o zümrüt koru,
İlk dörtlü yoncayı bulduğumuz yer,
Ya o çapkın çapkın kestanecikler! ...
Hani bir yerleri çimdiklenir hafifçe,
Kanardı ellerin! 
Mendilimi sarardım üstüne,
Avcumda sahici bir hasta gibi
İncecik incecik yanardı ellerin! 
Bazan kızar hırçınlaşırdı birden; 
Ruhumu kaldırır, kaldırır boşlukta,
Oysa bilmez miyim atamazdı! 
Geceler sonsuzdu, geceler derin; 
Bir şeyler düşünür anlatamazdı
Kahrından kaskatı donardı ellerin! 
İnsan, soyununca hissediyor,
Gittikçe katılaştığını yerin! ..
Tanıdık bir film geçiyordu gözlerimden,
Gel gör ki, en güzel yerinde,
Ansızın kopardı ellerin! 
Sonra, dört yabancı el,
Dört yorgun omuz,
Mezat kapısında bir kuşluk vakti,
Çekince ipini mesafelerin; 
Ayak uçlarıma yığıldı sonsuz! .. 
Bir tünel gerindi sefil, kapkara! 
Bir yokluk hıçkıra hıçkıra güldü! 
Büyüdü göz çukurları kırık heykellerin! 
Böyle bilmediğim uzak yollara,
Beni bırakmasa ne vardı ellerin! 
Romanımız, ne kadar güzel başlamıştı,
Ve işte böyle sonu! ..
Şimdi, ışıklar sığ,
Gölgeler derin...
Mor sarmaşıklarla örtük balkonu,
Kafur kokusundan, od ağacından,
Dört arşın geceye sardı ellerin?
<end>

<start>
Sustu another life gazinosu
           Sustu şarkılar
Paletimde renk sustu fırçamda şekil
      Ve bu gece ilk defa
şimal körfezinde
Sustu paramos'un mazgallarından
Şehre pancur pancur dökülen arya,
Artık ne tayfalar mevcut,
ne komondoslar,
No o kor tenli,
kızıl saçlı kanarya.
Bu medar ikliminin tenha gecesinde
Sardı bambu kamışlarını pişman bir sukut
                   Sardı bu sızı
Hani birdenbire bazen etrafımızı
Sapsarı bir şüphe sarar ya
İşte öylesine
berbat bir hal var
Hiçbir şey düşünmek istemiyorum,
hiçbir şey
Ama dördüncü tarassut kulesinde
       Bir şüpheli sinyal var
Hayır, hayır yalan bütün bunlar
Artık ne kadere inanıyorum ne fala
Yalan söylüyor o falcı kadın
               O hintli parya
Ben yalnız sana inanıyorum
Yalnız sana marya
Beni kahrediyor böyle geçen her gece
Bu hoyrat yıldızlar,
bu su,
bu okyanus, bu yer
Ve gökyüzünde emanet duran
       Şu asma fener
İnan ki sevgili marya
Ne varsa hepsi yalan
hepsi keder
Ve hepsi omuzumuzun üstünde
çaresiz bir yük
              Ve hepsi angarya
Biliyorum bu sabah güneşle beraber
biliyorum
Bir vapur demirleyecek
bu nankör limanda
Pol'ün ebedi matemine rağmen
Virjini olabilirdi bu vapurda
Ama sen yoksun biliyorum
sen yoksun
Baharda geleceğim diyordun hani
       İşte mevsim bahar ya
Fırçam neden böyle titrer bilir misin
Ve neden resimlerde fon sapsarı
Anlıyorsun değil mi yavrum
Bütün kağıtlara sinmiş anlıyorsun
       Bu tropikal zehir
                Bu müzmin malarya,
Sensiz nasıl da boş iskele
Sensiz nasıl da tenha şehir
Müfreze nöbetçilerinin gözü önünde
Koydan yıldızları çalmışlar
bir bir,
Yine birkaç çımacı,
birkaç palikarya
Ama kim düşünür yıldızları
Yüzbaşı Arnold'u vurmuş yerliler
Matemler içinde
tekmil batarya.
Bu insanlar,
bu gök bu deniz, bu yer
Birer birer kaybolmaya mahküm,
birer birer
Biz ki çoktan bu sapsarı hasret içinde
susuz
Biz ki çoktan beri kaybolmuşuz
Nasıl, ağlıyor musun marya
Sil gözlerini
sil yavrum
Bizim yokluğumuzdan ne çıkar
            Aşkımız var ya...
<end>

<start>
Ben sarhoş değilim, yol sokak sarhoş
Hancıyı kaybettim, hanı kaybettim
Hayatı sayfa sayfa okuduğum boş
Sonundaki, imtihanı kaybettim
Anladım, her gerçek, bir yalan gizler
Beni aldatıyor dağlar, denizler
Meçhul bir zamana karıştı izler
Saati, dakikayı, anı kaybettim
Beni benden, kendi benliğim çaldı
Gölgem uzadıkça, boyum kısaldı
Ellerim bomboş bir roman kaldı
İçimdeki kahramanı kaybettim
Bu başımda esen, bir kavak yeli
Ben ondan deliyim, o benden deli
Onu aynalarda gördüm göreli
Bekir Sıtkı Erdoğan'ı kaybettim
<end>

<start>
Bir yar sevdim, etekleri yeldirme, 
Yeldirir sallanı sallanı kafir... 
Sakın dedim, kimselere bildirme! 
Bildirir sallanı sallanı kafir...
Ağına düşmüşüm artık çarnaçar, 
Ben ondan kaçamam, o benden kaçar. 
Ağlasam, çapkınca karşıma geçer, 
Güldürür, sallanı sallanı kafir...
Hesabı, kitabı şaşırdım çoktan... 
Bu bir işve değil, beladır haktan! 
Aklıma düştü mü gece yataktan 
Kaldırır, sallanı sallanı kafir...
O çeşmeye gelir, sabrım son hadde. 
Cilve kitabına girmez bu madde! 
Bir küçük testiyi yarım saatte 
Doldurur, sallanı sallanı kafir...
Sıtkı'm olan olmuş bize alemde, 
Aşığa kurtuluş yoktur bu demde. 
Görmesem ölürüm, fakat görsem de, 
Öldürür, sallanı sallanı kafir! ..
<end>

<start>
Ve yıllardan sonra sevgili Marya
Gökyüzü simsiyah
Yeryüzü ak pak
Bir yolun düşerse Enadırlayf'a
Zaman gözlerimden çoktan çözülmüş 
Mesafe avcumdan kaymış olacak
Ve bu şiirler böyle perişan
Böyle darmadağın bir mezat vakti
Sakın ortalarda kalmasın bu hak
Bu öksüz kurbanlar sevgili yavrum 
Hep sana armağan
Hep sana adak
<end>

<start>
Atlarımız aldan, kırdan, yağızdan, 
Akıncılar kopmuş gelmiş Oğuzdan, 
Küçüklü, büyüklü hep bir ağızdan, 
Dünyaca söylenir türkümüz bizim
Kanundur, değişmez dünyanın seyri, 
Kimsenin kimseye dokunmaz hayrı, 
Savaştan yılmayız, Allah’tan gayrı
Hiç kimseden yoktur korkumuz bizim.
Üç laf etsem Türküm derim, üçünde, 
Sana cevabım var bana niçin de, 
Yetmiş iki buçuk millet içinde, 
İşte budur gerçek farkımız bizim.
<end>

<start>
Vakit yaklaşıyor toparlan ahbap
Yarın bir gün bu meydanda talan var
Nasıl olsa görülecek şu hesap,
Sanma bu dünyada baki kalan var!
Nic'oldu ticaret,hani karımız?
Yağmaya gidiyor bütün varımız
Görmesek,şahittir kulaklarımız
Duymasak da kapımızı çalan var
Haramdan bir eksik tartıp helalı
Dengeye getirdik zehirle balı
Has diye yutturduk en sahte malı
Sanki kendimizden başka alan var.
Ne haklı iş tuttuk ne doğru sanat
Ayağa baş dedik,kuyruğa kanat
Komaz yakamızı şol meşhur inat
Ağızda gem,arkamızda palan var.
Bir kuru mantıkla kalmışız yayan
Menzile varır mı yerinde sayan
Bu dünyada ab-ı hayat tatmayan
Beklesin,ahrette kevser falan var.
Bekir Sıtkı'm kalem banıp özüne
Uykuları haram ettin gözüne...
Oysa kim aldanır şair sözüne
Sende dokuz köyden dönmüş yalan var!...
<end>

<start>
Önce bir yağmur bir yağmur iki gözüm 
Önce ıpıslak iki kuş 
Sonra yıkılmış evrenler geçti vitrinlerden 
Sonra insanlar iki gözüm 
İnsanlar 
Kahrolmuş
Islak senaryolar üstüne ta iç boşluktan 
Boyut boyut yalnızlıklar ağıyordu 
Öksüz anılar üstüne iki gözüm 
Kırık ikindiler üstüne 
Kuşkulu bir yağmur yağıyordu
İkişer üçer yitiriyordum seni kavşaklarda 
Yollar ayak bileklerime dolanıyordu hep 
Taş taş çöküyordu en kutsal yapılar 
Yüzler karanlıktı iki gözüm 
Düşünceler dar 
Bir geçit bulamıyordum sana 
Ellerim yordamlarını yitirmişti üstelik 
Hep yabancıydı çaldığım kapılar
Oysaki, son çağrımdı bu ta can köşemden 
Oysa yürek yürek son yeşermemdi 
Çağ çağ, kanat kanat, sevgi, ışık, nur 
Ah sonra o yağmur iki gözüm 
Ah sonra o 
Yağmur
Şimdi, 
En kırık vaktidir uzak imbatların 
Öykümüzün en yaralı yerinden 
Damlar yüreğime ılık bir sızı 
Sonra birden duyar gibi olurum 
Hoyrat yağmurlar altında 
Martı çığlıklarına karışıp giden 
Çocuksu şarkımızı...
<end>

<start>
Önce bir deniz düşer aklıma; 
Masmavi bir şarkı başlar derinden...
Sonra yosun kokan ıslak bir rüzgâr, 
Saf saf, serin serin gelir...
Rüzgârda lirik fısıltılar, 
Rüzgârda ilkbahar sahillerinden, 
Müjdeler taşıyan sözlerin gelir.
Açılır hayâle kıvrak bir yelken; 
Çözülür dolaşık mısralar bir bir...
Ve sen gelirsin uzaklardan, sen, 
O hani en yitik efsanelerden, 
Ta... ruhuma gülen gözlerin gelir...
Çocuksu bir umut karışır tuza; 
Tüm katı gerçekler çözülür, erir, 
Kıyıdan bir gölge uzar sonsuza; 
Yasaklar incecik bir geçit verir; 
Üzerinden ürkek, belli belirsiz, 
Üzerinden kaçak yakamozlarla, 
Bana doğru ayak izlerin gelir...'
<end>

<start>
Benim yarim bezden kilim
Dokur Konya`da Konya`da
Bülbül olmuş dertli dilim 
Şakır Konya`da Konya`da
Kardeşim kendinden geçmiş
Nur çeşmesinden su içmiş
Hasret kitabını açmış
Okur Konya`da Konya`da
Gurbet ekmek ben katığım
Nişansız düşmüş tetiğim
Yazılmış nüfus kütüğüm
Şükür Konya`da Konya`da
Mevlana`nın sezmediği
Mantıkları çözmediği
Kitapların yazmadığı
Fikir Konya`da Konya`da
Ayrılıktan yemiş tekme
Yakma gurbet onu yakma
Burda gezdiğine bakma 
Bekir Konya`da Konya`da
<end>

<start>
Ta dipte yarım gökyüzü, üç bin kapı çığlık! 
Ta dipte bütün bir gece siz varsınız artık... 
Onlar, buna bir kuşkulu sinyal diyecekler, 
Ya da bir şifreli arya! 
Sen yağmana bak sevgili dost, yağmana bak sen, 
Sen yağmadığın anda yalandır ska-lar-ya!
Mevsim deseler, mavide mevsim süresiz yaz... 
Bir yaprağı anlatmağa binlerce şiir az. 
Söz var ki, basit dillere sözluklere sıgmaz! 
Manaya şekil, maddeye candır ska-lar-ya!
Bir damla güneş, mahşere döndürdü bilinci; 
Sıyrıldı sedef giysilerinden iki inci. 
Tanrım, yediden yetmişe vermiş bu sevinci, 
Bir mutlu heves, bir heyecandır ska-lar-ya!
Her gün biri başlar, birinin devri dolunca... 
Hiç başka duyan var mı acep gurbeti bunca? 
Her yol bu duraktan geçer akşamlar olunca; 
Her bağrı yanık yolcuya handır ska-lar-ya!
Bir sırca saray, toprağı hakkın tapusundan. 
Besbelli ki bir dost eli geçmiş yapısından! 
Boş dönmiyecek kimse bu hacet kapısından, 
Her dosta barış, düşmana kandır ska-lar-ya!
Bir sevgi yeter gönlüme, bir parça güler yüz. 
Yıllarca yarım kaldı kitap, inmedi son cüz! 
Hep böyle tüter ta can evimden gece gündüz; 
Eşyayı saran mavi dumandır ska-lar-ya...
Dıştan, bu ömür bahcesi bir kupkuru arsa, 
Her yaprağı bir cennet olur ehli açarsa. 
Gel sevgili dost, topla senin burda nen varsa! 
Tam meyvelerin olduğu andır ska-lar-ya.
<end>

<start>
Sen karşıma, her özlediğim anda çıkarsın! 
İzmir'de çıkar; Kars'da çıkar, Van'da çıkarsın...
Hiç böyle vefa görmedi alemde hakikat; 
Yollar kapanır, sen yine fincanda çıkarsın!
<end>

<start>
Tanrım; acaba sahte mi gözlerdeki nur?
Aldanmadayım her şeye mahmûr mahmûr...
Madem ki ne var, ne yok dünyada, yalan;
Öyleyse neden hesabı ciddi sorulur?
<end>

<start>
Gel deniz bakışlım, sel gibi coş gel,
Bana doğru köpür, bana doğru ak...
Ne haberin gelir, ne mektup, ne tel;
Sen benden uzakta, ben senden uzak...
Her sesi bir âh olur sînemi deler!
Hasretinle neler çekmedim, neler...
Aldı bizi bizden bu mesafeler
Sen benden uzakta, ben senden uzak...
Ben ayna misâli, sen içimde sır;
Ruhum varlığını, seninle tanır.
Ah nasıl yaşanır, nasıl yaşanır?
Sen benden uzakta, ben senden uzak...
Bahtım taştan katı, topraktan yalnız!
Gel ey sarışınlık, gel ruhuma sız...
İkiye bölünmüş sıcaklığımız;
Sen benden uzakta, ben senden uzak...
Ah o şuh sarhoşluk, ah o tatlı dem!
O baygın hararet, o nefes, o nem...
Bu ayrılık pek çok sürer mi bilmem,
Sen benden uzakta, ben senden uzak...
Ey sabah! Ey bakir aydınlık! Sükûn!
Yaklaştır yüzünü, yüzüme dokun!
Gökler yere değmiş, dağ dağa yakın;
Sen benden uzakta ben senden uzak...
Gönül Mecnûn olmuş, kaderim Leylâ!
Ne çöl var ortada, ne dağ, ne yayla...
Gün güne, yıl yıla kavuştu, hâlâ
Sen benden uzakta, ben senden uzak...
<end>

<start>
Bu şehirdi,benim ilk hasretim bu şehirdi,
Sırdır anılarında hala sır çocukluğum!
Sanki başka bir izden başka bir semte girdi,
Hep böyle şaşkın şaşkın bakınır çocukluğum...
Ne kaybettiyse hep böyle kaybetti bu sersem.
Sırra ihanet olur bundan bir fazla dersem!
Hangi köşe başından önüne çıkıversem
Ağlamaklı bir tavır takınır çocukluğum...
Zor  bu düşten kurtuluş,pek dalmasam derine
Ama teğet geçilmez ki eski bayram yerine
Doymaz parmak uçlarım hasret buselerine;
Her şeye tekrar tekrar dokunur çocukluğum...
Ey yakın insanları bu ıraksı diyarın
Beni bileceksiniz sarın çeverim,sarın.
Gözlerini bu şehre açmış tüm yavruların
O saf bakışlarından okunur çocukluğum.
Yüzüm gülümsüyor ya,yeter mutluyum,şenim,
Bırak dere taşmışken ıslansın paçam,yenim.
Şu anda ne geçmişten şikayetim var benim
Ne de geleceklerden yakınır çocukluğum.
Varsın üstüme tek tek kapansın dış kapılar
Kale mahkumu gibi sarsın beni dört duvar
İçimde her anıya açık  birer kanat var
Hep o pencerelerden sarkınır çocukluğum...
<end>

<start>
Bu sabah gökyüzü daha bir yorgun, 
Daha bir dumanlı, 
Daha bir derin! 
Şu anda, omzumdan tanıdık bir el, 
Tutup silkelese şöyle bir güzel, 
Kurtulsam yükünden düşüncelerin! ..
<end>

<start>
Ta dipte yarım gökyüzü, üç bin kapı çığlık! 
Ta dipte bütün bir gece siz varsınız artık... 
Onlar, buna bir kuşkulu sinyal diyecekler, 
Ya da bir şifreli arya! 
Sen yağmana bak sevgili dost, yağmana bak sen, 
Sen yağmadığın anda yalandır ska-lar-ya!
Mevsim deseler, mavide mevsim süresiz yaz... 
Bir yaprağı anlatmağa binlerce şiir az. 
Söz var ki, basit dillere sözlüklere sığmaz! 
Manaya şekil, maddeye candır ska-lar-ya!
Bir damla güneş, mahşere döndürdü bilinci; 
Sıyrıldı sedef giysilerinden iki inci. 
Tanrım, yediden yetmişe vermiş bu sevinci, 
Bir mutlu heves, bir heyecandır ska-lar-ya!
Her gün biri başlar, birinin devri dolunca... 
Hiç başka duyan var mı acep gurbeti bunca? 
Her yol bu duraktan geçer akşamlar olunca; 
Her bağrı yanık yolcuya handır ska-lar-ya!
Bir sırca saray, toprağı hakkın tapusundan. 
Besbelli ki bir dost eli geçmiş yapısından! 
Boş dönmiyecek kimse bu hacet kapısından, 
Her dosta barış, düşmana kandır ska-lar-ya!
Bir sevgi yeter gönlüme, bir parça güler yüz. 
Yıllarca yarım kaldı kitap, inmedi son cüz! 
Hep böyle tüter ta can evimden gece gündüz; 
Eşyayı saran mavi dumandır ska-lar-ya...
Dıştan, bu ömür bahcesi bir kupkuru arsa, 
Her yaprağı bir cennet olur ehli açarsa. 
Gel sevgili dost, topla senin burda nen varsa! 
Tam meyvelerin olduğu andır ska-lar-ya.
<end>

<start>
"Dağ başını duman almış
Gümüş dere durmaz akar..."
Türkeli'ne kâfir dolmuş 
Dadaş ağlar, uşak ağlar, er ağlar! 
Efkâr efkâr üstüne basmış da Mustafa'yı, 
Küsüvermiş ne varsa düşmanına, dostuna
Sürüvermiş takayı bir kâbus diyarından... 
Ayrılık bir şey değil çekilir dostum, amma 
Vatan mahzun bir yandan...
Samsun'un kıyıları dalgalarla hareli,
Çayır, çimen başağı, yeşilinden yaralı
Düşmanın allar giyer, Anadolu'm karalı! 
Gel gidelim Mustafa'm Erzurum illerine; 
Toz olalım Mustafa'm bu vatan yollarına! 
"Güneş ufukta şimdi doğar,
Yürüyelim arkadaşlar..."
Yürüyelim uşaklar, yürüyelim dadaşlar; 
Bugün 19 Mayıs 
Bir tarih burada biter, bir tarih burda başlar! 
Niye deniz dalgalı? 
Niye dağlar gölgeli? 
Niçin öksüz çiçekler? 
Deniz mahzun, dağlar mahzun, gök mahzun; 
Düşman gelmiş, vaktimiz yok, yol uzun...
Gel koşalım Mustafa'm Sivas sokaklarına; 
Karışalım Mustafa'm vatan topraklarına! ...
"Ankara, Ankara! Güzel Ankara! 
Seni görmek ister her bahtı kara! "
Fakat öyle müthiş ki içimizdeki yara; 
Sarmadıkça yurdumu al renkli bayraklara 
Yatmam bu topraklara, yatmam bu topraklara...
Telefon direkleri
Hayırlı haber taşır; 
Aydın'daki efeler
Silâhlarla oynaşır...
Ve İstanbul gökleri 
Gözü nemli dolaşır...
Dur bakalım Mustafa'm şu dünyanın haline
Düşmeyelim Mustafa'm cümle âlem diline...
"Şu İzmir'den aman efem, ayva gelir, nar gelir..." 
Dökmezsen iki günde şu Yunanı denize, 
Ar gelir be Mustafa'm, ölüm sana ar gelir...
Bizim gibi göklerde ay-yıldız indirene, 
Ellerin emelini bir anda söndürene 
Kılıcın kabzasında hıncını dindirene, 
Zor gelir be Mustafa'm, esaret çok zor gelir...
Bu dipçik, bu da namlu; 
Bu Sakarya, bu Dumlu...
Gel uçalım Mustafa'm hedefimiz Akdeniz; 
Asil doğduk Mustafa'm biz hürriyet isteriz! ..
"İzmir'in dağlarından çiçekler açar..."
Bugün 19 Mayıs:
Bir tarih burda biter, bir tarih burda başlar! 
Bahar sabahında biz:
Dağlardaki çiçekler,
Uçuşan kelebekler; 
İhtiyarlar ve dinçler, 
Bel bağladığın gençler
Yoluna andiçeriz! 
"Sesimizi yer, gök, su dinlesin, 
İnlesin be Mustafa'm arş-ı âlâ inlesin! ..."
<end>

<start>
Bu gece şehirde bir tevekkül var
Duraklar hu çeker yollar sallanır
Meçhul bir tarafa bütün yolcular
Tirenler hu çeker kollar sallanır
Ne serden haber var, artık ne yardan
Göz güzü görmez topraktan kard....................
<end>

<start>
Bakmayın dar dilimin haline dildâra bakın
Nice zâr olmaya bülbül ki şu gülzâra bakın
Yine mestâne bir efsun ile nazmımda o şuh
Allah Allah şu endâma şu reftâra bakın
Sürüyor....................
<end>

<start>
Bir gemi yelken açtı hayal iklimlerine, 
Civarından çığlıkla yorgun martılar kaçtı 
Rüzgâr sürüklenirken derinlerden derine; 
Hayâl iklimlerine bir gemi yelken açtı.
Beyaz yelkenlerinde ölgün bir kızıllığın 
Titrek son akisleri dalgalandı belirsiz; 
Toplanırken göklerde bulutlar yığın yığın 
Hırçın bir fırtınayı düşünüyordu deniz.
Ufuklarda solarken altın şafak gülleri 
Yabancı âlemlerden sâadetler, emeller, 
İhtiraslar bekliyen kimsesiz gönülleri 
Gizlice sıkıyordu kızgın demirden eller.
En katı yüreklinin bile bu sabah iki, 
Üç damla yaş kurudu solgun yanaklarında; 
Açılan yolcuların hepsi hissetmişti ki 
Bugün de erişilmez o diyâra, yarın da...
Mâdem ki o iklime erişmeye imkân yok, 
Neden böyle vakitsiz enginlere çıkışlar? 
Bulutlar toplanıyor, ufukta dalgalar çok, 
Kış geliyor, yelkenler emin bir yerde kışlar!
Yolcular diyorlar ki: -Erişmek ümidi az; 
Biliriz dalgaların her biri bir mezarlık. 
Belki de içimizden hiçbiri ayak basmaz, 
Lakin yolunda ölmek, bu da bir bahtiyarlık!
Ufkun dört duvarına kanadını vurarak 
Rüzgâr sürüklenirken derinlerden derine, 
Gümüş yelkenlerini yüksekten savurarak 
Bir gemi yelken açtı hayal iklimlerine.
<end>

<start>
Bir gün kışı hatırlatan bir akşam 
Ruhumda son kalan mana uçacak, 
O gün dinlenecek vücudum ancak, 
Kulaklarım kurşun ve gözlerim cam.
Birden örtülecek önümde dünya 
Bir anda silinip yakın uzaklar 
Beni tahtalara uzatacaklar; 
Bitecek yaşamak, bu yarım rüya.
Her dakika biraz daha kırılan 
Kalbim parçalanmış, yazık, içimde. 
Artık ıstırap yok, artık içimde 
Çöreklenmeyecek her gün bir yılan.
Kapatacak bana aşina bir el 
Gözlerimi kesik hıçkırıklarla 
Oh, kalbe batmayan bu kırıklarla 
Her yasa yabancı kalmak ne güzel! ..
Seneden seneye ve ağır ağır 
Gömüleceğim ben de ine ine 
Hareketsiz ve kör, dilsiz ve sağır, 
Boş bir karanlığın derinliğine.
<end>

<start>
Bu akşam sonbahar ne kadar serin; 
Geceyi hasretle bekliyor zaman. 
Üstünde hasretle leylekler uçan 
Beyaz perdeleri indiriverin.
Masamda düşünen eski lâmbayı 
Yakmayın, odamız karanlık dursun; .
Gecenin ufkundan yükselen ayı
Görelim, perdemiz üstüne vursun.
Perdemiz üstünde uçan leylekler 
Şimdi ay vurunca, yabancı, uzak 
Mâvi bir iklîmden kanad çırparak 
Geçen leyleklere benzeyecekler.
O zaman unutup aşkı, hevesi, 
Neş'eyle çarparken yorgun kalbimiz, 
Göğsümüzden kopan bu coşkun sesi 
Kanat seslerine benzeteceğiz.
<end>

<start>
Yeşil bahçesinden bir al yanaklı
Elma kopardım, ki inci dişlerin
Üstünden ısırıp menevişlerin
Tatsın hangi cennet içinde saklı.
Ormanların en sık yerine girdim; 
Sülün tüylü, altın bakışlı, insan
Gibi düşünmeden gülen, konuşan
Bu kuşu da tuttum, sana getirdim.
Bak, bir yıldız gözü gibi parlıyor,
Gizli bir kumsalda buldum bu taşı; 
Denizden dalgalı saçında taşı; 
İsmini bilenden, anlayandan sor.
Bunların hepsini getirdim sana; 
Yorucu ve uzun yolculuğumdan
Kulaklarımdaki türküdür kalan,
O türküyü sen de çok görme bana.
Bir geceydi, su ve gök son nefeste,
Deniz kızlarının şakrayan sesi
Yaktı kalbimdeki eski hevesi; 
Bilmem hangi sihir vardı bu seste.
<end>

<start>
Kartaca'dan dönen bir Fenikeli, 
Kimden ilham almış, ne maharetle, 
Hangi topraktan ve hangi aletle, 
Nasıl da yaratmış sanatkar eli?
Uzun yolculuktan dönerken geri, 
Gözleri fer alıp sudan, ateşten 
Vazoda meze etmiş batan güneşten 
Akdeniz'e vurup solan renkleri.
Bir kasırga gibi geçen asırlar 
Mezar olup şana, servete,taca; 
Yıkıldı Fenike, yandı Kartaca; 
Konuştu karanlık ve dilsiz sırlar.
Vazo, hayalinde eski ihtişam, 
Tadıyor, renginde parlarken kini, 
İşe yaramadan durmak zevkini. 
Zamandan alıyor böyle intikam.
<end>

<start>
Sürüklerken tunçtan topu mandalar 
Geçilirken dağlar, tepeler düzler, 
Padişah ordunun seyrine dalar; 
Sancaklar, silahlar, atlar, öküzler...
Padişah düşünür ordu akarken, 
Sevimli gözlerle selam alır kâh; 
İstanbul ufkuna doğru bakarken, 
Bir zafer hırsıyla güler padişah.
<end>

<start>
Mehtap on beşindedir. 
Havuzdaki fıskiye 
Belki tutarım diye, 
Mehtabın peşindedir. 
Bahçenin boşluğunda 
Biriken sessizliği 
Pırıltılar deliyor. 
Gecenin boşluğunda 
Fıskiye yükseliyor. 
Sonra birden vurulmuş 
Gibi, renksiz, durulmuş 
Sulara inci inci 
Düşerek can veriyor, 
Fıskiyenin bu hali, 
Kalbe hicran veriyor. 
Her sevdanın sevinci, 
Her sevincin hayali 
Göz kırpılması kadar, 
Sonunda suya düşmek 
Rüzgârda dağılmak var.
<end>

<start>
her dağ
bir gün açıklar
sürgün bir deniz olduğunu
cam sıkılınca kendinden
kum dilinde konuşur
<end>

<start>
Fırlatıyor iğnelerini kaktüs kadın
Sarınca bir erkek kokusu tuz çölünü
Baldıranlar akıyor memelerinden<....................
<end>

<start>
Güneş son kez baktı kızıl anahtar deliğinden
(o muydu dışarda kalan, biz miydik?)
sonra eyvallahı çekti mor bir tebessümle
gök geçirdi sı....................
<end>

<start>
Suda kendine bakıyor su
Saçlarını çözüyor sonra, 
Dudaklarını boyuyor, ....................
<end>

<start>
Her şeyin yüreği vardır.
Toprağın yüreği tohumdur
acı acı çatlar.
Göklerin yüreği güneş....................
<end>

<start>
Bütün gece seviştiler
Kilere giren iki çocuk gibi
Şarap içtiler ağızlarından
Ut yerinden kişniş kokladılar
Bütün gece sevi....................
<end>

<start>
Bir mavi tuba ki
kökleri damda
hem cennette açar
hem cehennemde.....................
<end>

<start>
Midyecimin tablasında
kamyonum....................
<end>

<start>
Böyle, diyordu, işte böyle
Bir şehrayin çıkardım
Ben her yalnızlığımda....................
<end>

<start>
Ben bir cüceyim
küçük bir yanlışı doğanın
çocuklara anlaşılmaz
büyüklere gülmeceyim.
Ben bir deliyim
mahallenin bir tanesi
her işin altındaki, 
aşıkların giziyim.
Ben bir şaşıgözüm
gemiciler, serüvenciler....................
<end>

<start>
Havada uçuşan
hafif ezgiler
farksız
poyrazla dağılan
sivris....................
<end>

<start>
Yeni yıkanmış çingene kızı
B....................
<end>

<start>
Işık kökleri büyük gizin
Bir çakıp kaybolan....................
<end>

<start>
Bir bulut kaynar
dünyamız üstünde
....................
<end>

<start>
Ak kağıda geçirirken
şu kara-yazıyı
biliyorum
yine bir acemilik etmedeyim.
Ama bu yüzden yazmayacak değilim.
Sağ çı....................
<end>

<start>
Yol boyunca gelincikler...
Çiçek....................
<end>

<start>
Kötü bir bahçıvan
Nasıl titrer de diktiği çiçeklerin üstüne
Öbürlerini unutursa
Ben de yer beğendireyim derken....................
<end>

<start>
Sağanak yağmurlar gibi ağlamak istiyorum
Ağlamadığım bütün ağlayışları....................
<end>

<start>
Anılar defterinde gül yaprağı
Gibi unutuldum kurudum
Başıma düşmüş sevda ağı
Bir başıma tenhalarda kahroldum
Sen kimbilir, rüzgârlı eteklerinle
Kimbilir hangi iklimdesin, ben
Sensiz bu sessizlikle
Deli gibiyim sensiz
Bu sessizlikle
Ayrılıkla başım belada
Gözlerini çevir gözlerime
Yoksa sensiz bu sessizlikle
Deliler gibiyim
Sensiz bu sessizlikle
<end>

<start>
Seçkin
Bir kimse değilim
İsmimin baş harfleri acz tutuyor
Bağışlamanı dilerim
Sana zorsa bırak yanayım
Kolaysa esirgeme
Hayat bir boş rüyaymış
Geçen ibadetler özürlü
Eski günahlar dipdiri
Seçkin bir kimse değilim
İsmimin baş harflerinde kimliğim
Bağışlanmamı dilerim
Sana zorsa yanmaya razıyım
Kolaysa affı esirgeme
Hayat boş geçti
Geri kalan korkulu
Her adımım dolu olsa
İşe yaramaz katında
Biliyorum
Bağışlanmamı diliyorum
<end>

<start>
Erkenden aşındırır aşkını 
Odaların köşelerine zamansız oturur
Duyarsa bir çocuğun
Oyundan çağrıldığını
Başının her seferinde döndüğü kumarı
Gönlünü bir tarzla kurularken kazanır
Anlarsa yenilen bir kadının 
Darda kaldığını
Kendi kendine ardaşak kaçağı
Arada bir bakınır ne yaptığına 
Süresiz kapılır tablolara yangelir
Ve oturdu mu bir masaya
Hakkını verir çay içmenin
Bu adam kitapların uçlarına
Çizilmiş itilmiş resim
Korkmadan yaşar tebessüm gösterir
Ağır başıyla nöbet alır
Dağdan kaçar şehri çevirir
Ve bırakır gönlünü bir tazı sıçramasına
Erkenden aşındırır aşkını
Anlamaz bir kadının
Süresiz kapılıp yangeldiği tablolara
Severek tebessüm attığını
Ağır başıyla kopar dağdan
Nöbet alır şehri devirir.
<end>

<start>
Ellerimin önündeki dallar da
Sarıldı yaprağa
Göremiyorum karşı yamacı 
Erken mi yoldayım
Ben mi geciktim
Önümüzde bir çınar yükseliyor
Her gece atlılar geliyor ona
Destan söyleşip gidiyorlar
Esmerlikleri
Tutuşup kuruyan dudakları kalıyor sabaha
Dostum üşüyorum dedin 
Üşüme
Korkuyorum -Korkma
Kaçıyorum -Kaçma
Ürperiyorum düşünceden -ürper
Sabah trafik
Çınara kim bakar 
Kim geçer dallarından
Bahar mı geliyor 
Komşunun balkonunda
Çamaşırlar renk rengarenk
Kızlar göğüslerini
Baharın ağacına 
İlk açan çiçeğine
Dayadılar
Arılarla erkekler boğuşuyor
Arılarla uçan bütün çiçeklerle
Ayaklarında taşınan tozlarla
Akıyorlar alıp götürülürken
Yaprak evlerin içindeki dişiliklere
Dostum geç kaldın
Güneş ne gün doğacaksa
Söylediler duymadın geç kaldın
Otur ağla sonra soframda doy
Ekmek tut zeytin tat
Açlığını eğlerken sen
Bak nasıl ayçağın erleri
Savaşarak ve devirleri aşarak geldiler
Karanlığı karaladılar yolları tuttular
At tepmedeler
Bak nasıl savaşı bindiler. Gece çınara gelip söyleşip
Kelime ettiler söz bilediler
Zorun yamanı kolayladılar
Sahip olun taşa demire 
Aleve
Küle bile
<end>

<start>
Birara neydi o bulutlar
Somurtkan dudakları yere sarkan
Arkasında deniz alev alan adam
Çehrem sarsılıyor bakmaktan
Güneş inip suya dokun
Nehre yaslanıp baş aşağı koşan bir yaşlı ağaç ol
<end>

<start>
Korku salardı inceliğin acıman tevazuun
Dünya ve insan çıkmazlarına yumuşak bakışın
Nur sarnıçları ballar koydun çöllere ruh eşiklerine
Senden kaynıyordu yine sana kapılıyor ırmakların
Yamalı ve tertemiz elbiselerim olunca 
Her gece mutlak uyanıp adını anınca
Bir gün elbette sofraya birlikte çökeriz
Sen dağ gibi kurul ben zerre bir yer tutayım
Sura vardıkça gövdelendim soyundum aşk duasına
Atılıyorum sırlarına açılıyor hücrelerim
Menzili çoktan geçtim ün saldı kayboluşum 
Kendi kuytumda çalkıyor şerbetini ağzım
<end>

<start>
Zulumdur dinlenen başlarsa eğilmiş
Gömleğin üzerine kadar çıkmış kalbteki kara leke
Dikilsen dağların ötesini tutar elin
Bir iki tank çer çöp olmuş gözüne perde
Petrol ya da banker sellerinde boğuluyorsun
Külçe külçe dolar ya da sefalet secden olacak yerde
O eski kadim iklim kimbilir nerde sürer
Perişan birkaç evde kimbilir veliler dilinde
Oturup konuşalım şunu. Bulsun kelimem kelimeni
Eğer uyku daha aziz esirlik daha ehven değilse
Bir deli akıl çırpınıyor aramızda 
Rızık korkusu can korkusu baş mesele
Çıplan dünyadan çıplan ve gövdenden
O büyülü çiçekleri yol arın bir kere
Başını eğmiş zalimleri dinlersin
Dersin 'lokmam ellerinde'
Filistin bir sınav kağıdı
Her mü'min kulun önünde
De gerçeği yaz: Hakikat şehitliğe koşmaktır
De isyan çağır yolun açılır cennet köşelerine
<end>

<start>
I.
Bu insanlar dev midir
Yatak görmemiş gövde midir
Bir yara açar boyunlarında
Kolkola durup bağırdıklarında
-Ya kurbanın olam
Dağlar önüme durmuş
Ki dağlanam
Çekip pırıl pırıl mavzerler çıkardılar oyluk etlerinden
Durdular ite çakala karşı yarin kapısında
Yedi adam biri bir gün
bir kan gördü
gereğini belledi
yari alsa koynuna
Ayırmaz kanı yanından
Beyaz haberlerim var kardeşlerim
-Bir güzel ince gelin
Kabartır göğsünü toz duman içinde
gelinliği durur çıkartıp bıraktığı yerde
İçerlerden bir taşlı tarladan
Kaynayan nehrin gözünde
unutmuş gelin alınlığını
Avuçları sıcacık yumulu beline dayalı
Kalın bilekli badem topuklu
Seyirtir o ince gelin
grevli'ler şifalar götürmek için
Beyaz haberlerim var kardeşlerim
-Gölgesiz meydanlara
aklı yağmalayanlara arasından
yayılırsa karanlık fısıltılar
Ya da güzel dışlı yapa çiçekleri
Muhtemel  bir genç kızın
Başına atılırsa
Yedi adamdan biri
Bir gün bir kan göreni
Kabukları soyulmuş
Taze  devrilmiş bir ağaç gibi
Çeker çıkarır kendi kadınlardan
Fırlar yataklarından tatlı uykudan
Çıplak çıkarır kendi kadınlarından
Fırlar yataklarından tatlı uykudan
Çıplak yalın ve güzel adaleli
O er alarak
Seğirtir danseder gibi
-Önce sağlam olmalı arkam
O ince gelin
Belirir hemen ardında erin
1000 yıl durmadan en atmış bir çınar gibi
Gidiyor dansöz gibi
Yere ve göğe açık avucunda o kan
O işlem onda güvercin  ve sevap
Onlarda en ağrımalı yara
Ve yollanıyor o güvercin  onlara
Güvercin değişiyor gittikçe ondan
Güvercin değişiyor vardıkça onlara
+ ve aman ne uzun sürüyor bir düşman öldürmek+ 
Yedi adam artık bir kan göreni
Varıyor dengede
Kuğu  gibi sarkıyor onlara
akıyor onlara
şiirler söylüyor ve mısralarında
işlek çelik kümeleri
ve kalkıyor her bir ulaşmasında
iki yanında sülüs ve yay gibi
bir vuruşta öldüren elleri
-Karanfil serpercesine
Bir kez daha vurdum ya Allah diye açtığım yaralara
-Güzelin düşmanı güzel olur
Güzelin yari güzel olur
O varıyor tüm meydanlara
Kanı okşayarak ve kabartarak
Kanı okşa ve kabart
Ve sonra sabah kahvaltısında
İçinden geçirmekle varsın sofrana
Çocuklarımızın ellerinde büyüyen gagalı şeylerin
Tanrının buyruğu ile ortaya çıkarttığı
Gürbüz bir yumurta
II.
Yedi adam biri bir gün
bir aşk bir gün
gereğini belledi
ölüm girse  koynuna
Ayırmaz aşkı yanından
Beyaz haberlerim oluşuyor kardeşlerim
Daha ne kadar saklanabilirdik seninle: 
Yaylalardan nasıl geçtik
Çobanlara yetişemedik ama uzaktan
zahmetsiz  ve hiç kimseye değil gibi konuşan ağızlardan
Ne bilge sözler dinledik
Sığındığımız
Ve içinde saçlarımız göle girmiş ıslanan
O dev O kabul eden O sizin veren mağaralar
Yine açık yine buyur’lu
Çekildi üstümüzden. -Çalıların
Bilen duruşlarıyla karşılaşırdık koşuşurken gizlilere
Güneşi tez gördük dağlarda
Ormanın ay çiçeği gibi uyanan hayvanlarıyla
İlk iş gövdemizin acıktığını  anlamak oldu
Gittik kokladık ekmeğimizi tarlalarda
O gün gezdim seni ellerimle
Söyledin: Geniş vuruyor yüreğin
Ülkeyi tez giden ayaklarımla varıyorum
Kanım temizliği seven bir kolla atılıyor durmadan
Yıkanmış güneşte yeni kurumuş çarşaflar gibi
Serin ve ürpertici  gövden
Yaklaşmaktasın ve / çok yakınıma taşıdığın / güller
Sana canı gönülden âşık oldum meleğim
Kollarına gümüş bilezikler düşündüm
Dostlar buldukça onlara
Kalın kaşlarını övdüm 
Güzeldin
Gövden gerilmiş devinmekteydi
Bir tabloda gibi her bakmaya değişen
Karanlık anlamlardan arınan yüzünle
Hakkı verilmiş
Zehirleri alınmış kazanlarda
Demirle birlikte çeliğe koşmaktaydın
Ve döllenmekteydin mengenelerle kucaklanarak
İşçi eğilir bükülür ve doğrulur
Köylü bükülür doğrulur eğilirken
İnsan iyi maden kuyumcuda
Güzeldin / Gövden
Yeni bir iklim gibi yayılmaktaydı karalara
Ağaçlar, kırdaki hayvanlar kasabadaki insanlarca
İşte davetliydin
Acıktık bıçaklarına kanımızı gütmekteymişin gibi
Gelip acı sözlerin için
Bir çekmece koydun yaralarımıza
Ve ellerin uçuşan yapraklar gibi
Birden
Nasıl yalnız olduğumuzu anladım
Kimseler yoktu ikimizden başka birbirine bakan
Susuyor sessizce
Aşkla ilerliyorum
Milletim bileniyorum
Devirmeye
Devirmeye safrası beynimi üleşen
Elleri karımın üstünde birleşenleri
Bundan böyle yekinmeye hevesli yüreğim
/sanatsever halkımıza duyurulur/
Aklım eski izlerde şimdi
İz demek
Bir geniş
Bir kendine dönük bir en ileriye
Yol demek
Usulca  kalkıp gedene: Dur
Ki çevrileceksin
Toydun cesurdun
Gençtin atıldın
Bilmezdin atıldın
Kabuğu oydun oydun
Kabukta kaldın
Sis iner örter mermeri
ağacı binayı
Sis kalkar kalkmaz
Görünür mermer
Ağaç ve dev 
Bu kadınlar dev midir
Yatak özlemez gövde midir
Gül açar boyunlarında
Kolkola durup bağırdıklarında
Bomba düşmüş  gibi deprenir toprak
Konuştuklarında
-Yar kurbanın olan
dola yaşmağını bileğime
Ki düşmanı güzel vuram
Çekip mavzerler çıkardılar oyluk etlerinden
Durdular ite çakala karşı yarin kapısında
III
Yedi adam biri  bir gün
bir yar gördü
gereğini belledi
yari asla koynuna
Ayırmaz yari yanından
Alev gerekli kentliye
Bu ısıtma devleri kente
bir an önce inmeli oğlum
/bütün gün badem çırptım
üzümün tehini armudun çürüğünü ayıkladım
uykuya geç vardım
yatağın içine elimi daha yeni koydum
rahatıma doymadım ama.../
ÜMMETİ GÖZETMEN GEREKLİ
Ben seni beyaz haber ustası
Olasın DİYE boğmadım -DOĞURDUM
Beyaz haberlerim için hazır olun kardeşlerim
Anam su döküyor ellerime
Bedenim hızla kaçıyor
Gözlerime toprak atan uykudan
Suyu çarptıkça yüzüme ve gözlerim yalnız
Yanıyorlar
Yemi torbanın dibine gelince  beygir
İri saman saplarının arasından
İri etli dudaklarına
Küçük zor bulunan arpaları topluyor
Bir parça daha yükselen
Bir parça küçülen
Bir parça daha uzak duran yıldız
Beygir ve yanında duran semeri
Evin gerisinde yığınla odun- badem dalları
Ve kuru alıç kökleri
Ve ben o zaman bilmezdim halka
Ateş gerektiği
Çalışır gün boyu koru ağaçları devirir
Badem çırpar budardım yaban çalıları
Gün tepeme değsin öğleye durayım
Gün tepene değsin öğleye durasın
Kökleri hem derinleri hem sığları sarmış
Durmaksızın  nimet devşiren
Ceviz ağacının altında.-
Öğleye durmayı
Hiç düşündüm mü ağaç neden havyan değil: 
Çünkü kan'dır hayvan
Damardır ağaç
O ceviz ağacının altında
Dallarına ve köklerine
Bir öz su damarı gibi bağlanarak
Onlar ve ağaçlar
Toprak ve kalbinden doyurduğu hayvanlar
İşitmişler bakın onlarla
Onlar ve yapraklar
Geniş bir ağızla üfürülüyormuş gibi kımıldamaya başladılar
Onlar ve tüfeğimi doğrulttuğum kuşlar
Şimdi öldürme vaktim değil
Başına omuzlarıma konun
Dudaklarımdan ve kalbimden dinleyin
/işte bakın ekmek böyle tutulur/
öğleye durarak bağlıyorum bu tepeleri
O tepelere
Eğlenme doğada - kentte bu gece ışıklar yanmadı
Damlardan
Çorba dumanı yükselmemekte
Yufka ekmeği
Toprak ve ağaç kokulu ellerimle
/ işte bakın ekmek böyle tutulur/
Şu en artist
Ve lokmayı taşıyan parmakların ucunda
Pıt pıt bir damar gibi atan
Yemin ve billah
Sıcak bulgur aşının kalbidir
Dedim çünkü kalk
Yoksa sütüm helal olamaz
Düşündüm sol kolları kesik insanların 
Ne denli mahir olduklarını sağ kollarında
Beyaz haberlerim için toplanan kardeşlerim
-Adım Mustafa ve Niyazi ve Abdurrahman
Kafkas yaylalarında çadırlarımın
Sürülerimin ocak taşlarımın
İzleri vardır/doğup yürümeye başlayınca
Çıplak basmıştım toprağa/
Yine de ana'vâzın duymasam hiç uyanmam
Bedenim öylesine yorgun babam öylesine ölü
Ölü gibi kımıldamıyor dedem
Sini belli kendi belli değil
Ne bir hak torunlarında ne yaşayan bir arzusu
Ellerim yumruk dizlerimin arasında (tam üç yüz yılı)
Etim etimin sızını alsın diye
Kalk çünkü sabah yıldızı
Bir mızrak boyu yükseldi
+ iri ve zeki
uçları nemli bir göz gibi+
Yedi adam biri bir gün
bir bela gördü 
gereğini belledi
Yalvarsa evleri harap kadınlar
ve ağlayan birkaç çocuk
Kamalar salınsa karnına 
ayrılmaz belalı yanından
Haberlerime kulak asmayıp-Duymadık
Demeyesiniz kardeşlerim
Ülkem bugün
Yariyle buluşmuş gizlilerde
Tepeden tırnağa yeni yıkanmış
Ve örtüler içinde
Göz kapakları kale kapıları
Gibi örtülü
Yassı gözlü kabarık alınlı
Kalbine ve beline zengin
Düzgün bedenli bol saçlı erkekler gibi
Ülkem 
Tepeden eteğe yıkanmak için
Aşıdan sonra paklanan
Ovalara yayılmış kadınlar
Evi uçsuz bir yol gibi bekleyen
Yavruya  yerinde bekleten
O kadınlar gibi ülkem
-Yürürüm bayırlarda
Gücüm ne merkezde tartmak için
Kulak verir
Dinlerim ağacı
Geçerken beton döşeli apartman kaykılı toprakta
Sesim nasıl etkili yoklamak için
Durdurur sorarım kentliyi
Ne haber böyle: 
Nereye:
Bela üreten elim
Nasıl davranır belalar içinde
Sınamak için
Uzanır okşarım saçlarını ey yarim
Bakarım  hoyrat ve âşık ellerime
Bir gün sapsarı kesildim
Öyle bir tabiat vardı ki gövdemde
İnsanları görmezdim bile yanımdan
Bir hava bulutu gibi geçerlerdi
İçimden 
Gidip dağlara
Kafa tutmak gelirdi
Bir gün ben
İri ve kaslı gövdem
Sapsarı kesildim
Hali harap bir dev çıktı önüme
Gözlerini öyle açtı ki yüzüme ve ağlamış
Sonra söyleştik
Bu bir nöbet devriydi kardeşlerim
Bizimle aşkta olanların
Eline su döksünler
Çadırlarının önüne o küçücük
Kilimleri sersinler
Yedi güzel adam
Biri bir gün bir dağ gördü
Gereğini belledi.
Ki o dağ
Ağaçsız ve yalnız
Gökte alıp veriyordu.
Rüzgârla ürperir gibi olurdu
Beygirin derisi nasıl ürperirse boydan boya
Dokununca.
Yılanla akreple kertenkele
Tavşan keklik kurtla
Onlarla
Hayvanlarla kımıldanırdı
Dağ bu 
Serpilmiş atılmış yer kapmış
Başa  kurulmuş. Böbürlenmeden iri kendiliğinden koca
Dağ bu
Devir, söz gelsin, kervan devri
Eteğinde ipek yolu zencefil yolu
Kara ve beyaz yolu zenci. Develer
İçerek karınlarından tüylerinden geçirerek
Dağı yiyerek, söz gelsin, beslenirlerdi
Dağ bu
Devir kuş devri
Geçerdi kartal
İşte o kartal
Renksiz ısı vermeden
Ürkmeden ürkütmeden
Kendinden geçerek süzülür
Dikine batar dikine çıkar
Coştumu
Vurur kendini dağa - ölürdü parçalanarak
Dağ bu
Devir aslan devri
Yer yer toplaşarak
Erkekli dişili
Sık sık oynaşarak
Devir insan devri
Geçti geçti
İnsan geçti
Et geçti kan geçti
Göz geçti
Gelenler
Yeni gelen yeniden sonradan gelen
Geçti geçti
Dağ bu 
Yılanla kımıldanırdı
Yılanla kımıldanırdı
Yedi güzel adamdan biri
Bir gün bir dağ göreni
Durdu sevmeden bilmeden devinirken 
Durdu durdu seyreyledi
Sordu: 
dağ nicesin
günde mi gecede misin
geçmişte şimdide
yoksa gelecek bir düşte misin
Dağ serpildi
Atıldı  yeniden yer tuttu
İlk kez yılanla kıpırdanmadı
Gözü görür görmez
Dağa göçtü güzel adam
Eteğinden yukarıya üç gün
Yürüdü. Bir yılda dolandı
Çevresini. Eğlenerek kayalarda geceleri
Yürüdü günde ve bir kuş gibi
Görerek de
Durmadan dolandı dağın çevrisini
Artık dağ yılanla kımıldamadı
Kımıldardı onunla
Hırçındı adam hep hırsla
Yaralıymışça inlerdi
Yüzü durgun gözler duru berrak
Hırslanırdı ayağıyla- avuçlarından ter akar
Omuzlarını burardı.
Ola ki anlatsa dağ
Der hırcındı adam ince bilekli 
Azgın topuklu
İnce uzun parmaklı karınsız
Karşı koyan omuzlu
Yerken güzel yer doymadan kalkar
Oturarak ve hayvanlarda bile
Gizlenerek işerdi
Adam hırçındı-saçları uysal akardı
Rüzgârla kardı
Esinti olmadan zaten akmaktaydı
Uzun boylu değildi
Ama kendinden uzunu yoktu - yalnızdı
Geçince önünden
Mağaralardan kuş tavşan kurt yavrusu
Dağa vururlardı
Serçe tohum düşürürdü ağzından
Tavşan yeşerince onu
Yerdi kökünden
Ot üremedi
Ağaç üremedi
Dağ ağaçsız ve yalnızca
Gökte alıp veriyordu
Adam küçük bir kaya düzlüğünde
Toprakta mağra içinde mağra kapısında
Kaynak başında kuru yamaçta
Dururdu 
Eğilip alnını
Yaydıkça yere iki elinin arasına
Göksü çatırdayarak eğilir
Parçalanarak doğruldukça
Dağ  cezbelenir
En yüksek zirvesini kayalı alnını
Yamaçlar yamaçlara yayılan yüzünü
Adam eğilip koydukça yüzünü toprağa
Eğilip koyacak yer arardı
Dağ cezbelenince
Doğrulup eğildikçe
Ovaya bir anda
Kentler serilir
Yollar fabrika çevrekleri bentler
Yedi adamdan biri
Bir gün bir dağ göreni
Yeni bir soluk çekti içine
Değişti aynı kalarak
İndi kente
Dağıyla
Esen başı
Serin başı geniş kollarıyla
Gözleri yüzünü kaplayacak gibi büyüyerek
Ve şakaklarında
Avuçlarımın arasında güçlükle tuttuğu
Bir şey duruyordu
Yedi adamdan bir dağ göreni
Buyruğu dağa yiyeni
Dağdan buyrukla kente ineni
Suları yürüyerek geçeni
Çekip mavzerini çıkardı oyluk etinden
Durdu yarin kapısında
(BEN 
DİRİMLE 
DOĞRULURKEN)
Sis boruları ötmeye başladı yavrular
şimdi oradalar-Aşk delice kımıldamalı yatağından
Sen bir yıldız kaymasıyla yatağından
Üstüne alevleri alarak
Kemikli bir aşk gencinin kollarından tutarak
Sen kanın damarlara tutamadığı anlardan
Beni karnınla
Bir göz boğuşmasına daha kandırarak
Bul içe kapanık hayvanlarımı yalvarmalarınla
Üzülmüş
Belki dünyayla horlanmışım
Ansızın çok oradan görün orada
Bu siyah basmış kara akar deme-
Başka olmalı gövdemi denetleyişin
aşka hazır olan
...LARDAN. O KADIN'lardan
Halk aşksızca sokaklar
banka dükkânlarıyla doludur
Ellerimi kalp olmayan sularla
ıslamaya alışır o kızlar
-işte artık kaçmak işte durmadan karşımızdayken bile
-ılık ev girintileri
gizlesin daha köprüler
karanlık bedenleri
Her şey onlara göre - yamandırlar
Ansızın melek bekliyorum eski türk ezgileriyle
Senin asya'dan hiç yontmadan zarif bir cep saati yapışın
Asya Asya ve Asya diye yalvarışın
Sana ansızın alınyazımı ve kendimi ekliyorum
Aşka hazır aşka aç ve davetli
Ansızın melek bekliyorum
Asyayla ayağa kalkan
Melekler ellerinde gelenekle
İçinden hızla süt akımı geçiren mızraklar
Boydanboya girdirmektedirler gövdelerin içine
Nar doğuran - dikkatle nar doğuran
Hayvanı ve insanı aynı teklifle doyuran
Nazlı baharlarla
Hiç ağlanmadı
‘Biz çetin adamız ha’ ayrıca söylenmez
Anlaşılır
Ne yavuz kışlar
Kurt sıyrığı ayazlarla
Ne evren debdebesi bahar
Gerdan kırıp mendil düşüren kızlarla
Ayrıca söylenmez
‘Biz çetin adamız ha’
Doymuştur aşk bu gece en son buluşlarına kadar
Sen meleksi kadın bu gece kendini vermekle
İkiye yarıldın
Sen meleksi kadın bu gece
1000 yıl adına bilinmekle
Sen melek uyarmalarıyla
Uyarılan erkek
Bu gece bir şehvet azarladın
Hayvan  kovdun
Yatağını yüceltenlerden oldun
Şimdi ev gebedir
Dağ kuşlukla uyanır -varsın uyansın-
Önce hafif bir uyku sisi
Tanrı evvelsiz sonrasız bir iklim gibi ordadır
Daim 
Melek kanatlarından hava görünmez
Uzaklar yine de görünür
Ay dostlukla anılan bir komşu evidir
Kıl çadırlarla devinen o kavim göçü 
İşte o kavim göçü
Dağlar ilk bez bizi
Çıplak ete kavuşan aşk sandı
Kadife döşer gibi toprağa işte öyle yürüyen
Ilık bir hava bürüyen
Gözleri o -rengârenk gözleri çocuk gözleri develerin
Çözülür ayakları
Kavim bu
Boynuna kan yürümüş
(Gözüne bir şey görünmüş)
-Nedir o görünen/ susalım/
Hayat her zerresi uyarılmış gibidir
-Çok acele
Kalp bir bohçanın içinde atmaktadır
Omurgasından mızrak yürüyor kavmin boynuna
Devler en som bir duruşla - Raptedilmiş
Çocuklar ağızlarından Ey Nazlı Ölüm
Ey Nazlı Bahar Marşlarıyla
Bütün bunlar nedir - sorulsa
Sorusuna
Ne can cevap kalmıştır
Kavim donmuş deve mıhlanmış
Kadın ateşle ateş doğumdan önce
Sığırlar kendi kendileriyle
Göz göze kalmıştır
Kavim seferidir evinden ayrılmıştır ama
Kendine varılan iklim ve toprak
/VAKİTTİR/ namaza durmuştur 
Bin bireydir kavim
Bir tür kararla eğilip doğulmakta
Her candan bir cana
Bir candan bir cana
Sonsuza değin
Bir tavır bolluğudur kavim ama
Nihayet vaktidir VAKİT
Bu duruş en zarifi duruşların
Gidip endamlı dağlara
Beğendirmek için yeni gelinleri
O iklim kullandı hep
İnsanın en bilgelerini
Onlarla karşılanmak için baharda
İklim aranır her şeyden önce her olayda
Şerbet taslarında
Bir toprak okunmuş şeker dedenin avucunda
Genç bir kız kadar ağırdır
Bileceksin ey çocuk
Tatmıştın onu geçen baharda da
Kavim uyanan toprağı
Karşılarken - uyanıktır
Kavim Toprağı
Devirirken - uyanıktır
Kavimden biri varırken toprağa
-Uyanıktır O ve Kavim
Vardıktan sonra toprağa
Gaflet uyandırılmaz - kavim uyanıktır
O anne gibi verimlidir besmele çocuk için
O erkek
Karpuz dilimi gibi ortadır
O en yaşlı gelin
Ocaktaki çorbayla birlikte tütmektedir
O kavim için
‘Kışları göç içinizedir’ buyuruluyor
Büyük çadır en sevgili düşmana emanettir
Çorba dağıtılsın nefes ve el dağıtılsın
Yer ötesi  ve yer eşit alınsın
Kadın ve erkek eşit durmaktadır-kadın arkadadır
İnsan hayada ve tanrıdadır
Ki kış ortasında kardan-bir duayla sıyrılıp
O derviş ağaç kupkuru dallarında
O meyvayı büyütüyor
O tiyek
Bir salkım -müthiş- üzüm
Uykuya tez doyanlar için
Saçlar uçuşur havalara sevinçle
şarkı şarkı içine 
Cenkle bir üstün haberleşme ile
İnsandan insana hep akıl ve sezgilerle
O coşkun mutlu savaş dülgerleri
Kalbi çoğaltan bayramlar açtılar
Şimdi de açtılar
İşaret verin ve açtılar bütün köprüleri 
Deniz yüce bir soluk denizidir-rotalar denizin kendisindedir
Kaptan sancakta bir tek an yaşamak yoluna
Bütün bir ömür ağartmıştır
Işıklar çoğalıyor içimizden birine
Kime bu davet
Limanı dolduranlar yanan insan meşaleleri
Yüzbinler taş kulelere yaslanmış söylüyorlar
-Rüzgâr nereden eserse essin güzeldir
Alevler bir ayrı alemdir
Dirlik sevinçtir - göç içimizedir.
Aşktan sonra sarhoşluk günümüz ülkemizde
Sevine sevine
Sağlımın elleri uzansaydı dağların eteklerine yer'in şarkılarına
Aşkın mağara kovulduklarındaki şarkılarına
İlkel bir duyguyla bağırır kalırdım
Yöremde mor lekeler gibi duran
Bir basamaklı melekler ve gelenler olur birden
Bütün meleklerden bir melek
-Bak diyor bakıyorum
ve bak diyor
Ellerimi bıçakla yontacağım deniyor
İlkel bir sevinç ve kan
şiir en safından
sonra soyut heykeller
Hiç düşmanım yok-üzgün söyleniyor
-Olmayacak mı hiç
Eziyor gururum onları
-Görün ey güzel düşman ey güzel düşman
Saraylarda geçti ömrüm seninle
Yüzüm aydınlık bakar elemlere
Yangın yerlerine
Coşkuyla selamladım bütün bayrakları
Düşman kadınlarını
Tanrım bu dağları da sen yarattın
Bana kattın
Bir bir okşadım
Sema yapan kırları
Âlemlere kalbimizi yeniliyoruz ve tutuşmuş geliyoruz
Yeryüzü batarsa batsın dayanamayıp o kavmin çadırlarına
Develer de tutuştu
Onlarla ayarlandık bir devinim bir devinim arkasında bütün devinimler
Kum kendi raksında beden aynı raksta
Karın bacaklara ulaşır öper onları ve uzaklaşır
Aynı yönde ve aralarında bir dünya vardır
Göğüs ahenkle havanın direncini kırmaktadır
Kalp ve balçıklı toprağı
Ağacın ve kayanın dizilimini
O tek kuyun yalnızca süzülüşünü
Ani bir haber gibi salt bir kez ötüşünü
Dinliyor kumu balçıklı toprağı
Ağacı kayayı ve kuşu
Uyku beladır göç içinizedir
Sabır ve zaman içinizdedir
Kadın ve çocuk içiçedir
Güneş vurmuyor -öyle söyleyin- üzerine döşeklerimizin
-Sokuluyoruz besmele ile kadının toprağına
(işte böyle söyleyin)
Öyle ki o kadınlar
Bağlasınlar doğanları tanrı bağlarına
Melekler kırmızı yanar
Kalbe tutuşan her şey kırmızıdır
Hele kalp hazırsa
“kentten” bir er kalkar - Onun eri
Kollar semayı deryayı korkularından
Yoksa aşk hemen kaçmak mıdır dağımıza
Söyleyelim ya hay ya huu
-Yolları aydınlık kıl yaradan
Kanla bir sabah
Akşam kanla
‘...ateş... ve öldüm...’ deniyor
-Oysa sorular verilmişti ona
Sorular yığılmış
aynı kaynaktan olana
Işık ve karanlık hakkında
Bu nasıl uzun uyanılmaz gibi
-Ateş ve öldün uykuyla
-Kurşunla yoklanması bir sorudur geri kalanlara
Taze doğanlara
Şehzadelerden de sorular kalmıştı ona
'Biz artık gitmeliyiz dağımıza anneciğim
Yorgun geldim savaşmadım ama
Bir ceset gibi ayaklarının dibindeyim'
'Biz artık
Gitmeliyiz dağımıza'
-Hayır olmaz
Durmalıyız burada şahinim
'Kezzap içsem
Daha kuvvetle can çekişirdim'
(dertten çıktık)   söylendi (güzel bir kurtuluşa yöneldik)   dendi
Heykel bekleyen kımıldamış
Abesle elele ahbap gibi
Avazı çıkanca bağırmıştır
-Durmadan deniyor ki vatanım neredir
Heykel ne diyor
Konuşmaz heykel
Felçtir
Karşılıklı
-Kaslarımız karşılıklı kasılsın
Olsun
-(Kalbimiz tüm insanın namına)   iddiasında
-Dertten çıkmışsın ötekine kavuşmuşsun da
Diyor ki diyor ki
Geçmiş nedir kavim kimdir dert nerdedir
Kırbaçla ayağa kalkarlardı
'biz artık... anneciğim... dağımıza...'
ruhum geçer bedenine yüz bin kara nokta yemiştir soyrad
... ve nasıl olan oldu - o ve yeni uygar dostları
Bir noktalar anlaşmasıdır fabrika baca ve duman
Anne onları kapıya kadar uğurla gel
Delinen böğrüme bir set ger
'yapmayın yapmayın' çığlıkları
Güneş doğsun mu doğmasın mı kararsızım
Başlarını bana çevirmiş büyük baş hayvanlar
londra moskova vaşington berlin pekin
hava cereyanları sarsılan ikindiler
korkularımız intihar dönemlerinde
kötü bir alışkanlık peyda olmuştur
bağ budama hasat zekât
evlenme hoş görme
Buğday ve ekmeğe saygı göreneğine doğru
-İnce bir düşman yönelmiştir
-Hayır içimizden yönelmiştir
-Oh oh dıştan yönelmiştir
-Dıştan ve içten mi yönelmiştir
-Ne yönelmiş ne yönelememiştir
-Yönelememiş önele Miş
'Ey örtülerle donatılmış Mustafa'
-Oğlum sen artık 
şarapnel gibi yağmalısın 
düşmanı güzelce vurmalısın
'... biz artık dağımıza... anneciğim...'
(Komşudan o ölü de kalktı
Boşluğuna bir kırbaç uzatıldı)
(Çoktandır şu maraş kalesi hatıraları elinden alınmış bir
taş yığınıdır. -onların yerine bilardo masaları konmuştur -şalvarlı şövalye ve kovboylar bilardo oynamaktadırlar)
-Uykum geliyor kaderim yorula geliyor buz gibi eller
Bu yaz hayatı beğenemedin aklımda kandan gökdelenler
Ey aşk /... ve ey aşk mı dedin.../
Onlar küçücük küçücük gördü sana seslenenleri
Gücendirilmiş gibi kayboldun
Yerine piç döller yolladın
Komşudan o ölü de kalktı
Köyde devinimdir kırışık alın derileri kımıldar
Kaş ve kalp zorla - kıvranarak
Erkeklik ve kadınlık
Ölümün önünde değersiz ama siperdedirler
Bir değişime gibidir azrail-
Mezarla uğraşmaz toprağı insan kazar
O yere o ölü
insan kalabalığında ansız bir boşluk açılmıştır
alın kımıldasın
kalp kıvransın
Gölden ansız bir tabutluk su alınmış gibi
Bütün köy kımıldayacaktır/göl gibi
Azrail devinimle çevirir bir köyü
Bir insan kası - kadını kavrayan elleri
mezar kazar toprak karşı komaz aralanır
İnsan mezar kazar arada bar bar bağırarak 
-Ey süleyman oğlu nalbant izzet - nice rençperlik ettin
Güneşin alnında bakır gibi göverdin
Toprak kaz arada bir ölü görünürlerde mi bak
-ahmet mehmet hasan hüseyin paytak mahmut babası 
hacı izzet süleyman oğlu hey
nice öldün
neyledin
nasıl becerdin
Köyden o ölü kalkar
Süslenmiş kurdelalar takılmış bir koç 
Kapıda tabut tahtaları arasında beklemektedir
Bayram değil seyrandır
Aşk aceleyle oraya buraya göz gezdirir
Sevgi sabırla ahır kapılarından süzülmektedir
Köyden o ölü de kalktı
-Sen de kalk sesini hayvan sesleriyle yuvarla
Köy bir ahenk kuşu sesi çıkararak
Kasabaya bir ölü haberi uçursun
Minarelerden ölgün bir kol gibi sarksın ölü selâsı
/.Ölü ilk kez müezzin-minare uyarmalarıyla dirilmektedir
Köyden kasabayı dürtmektedir./
Bedir efendi durur selâyı dinler -Kim'ola-
-(Ben yüz yıl oldu babasızım)   boğuk
(Çukurovada eski kale burçlarıyla itişirdi akranlarım)
(Sağ elim sualtı zengin bir köydü damağımıza kadar pancar)
(O ufak çocuklardık - Bakışları)
(Olmaza karşı koyuşları)
(Şimdi köy acı'dan eğilmiştir)
Ben ölümle eğiliyorum)
(Barsakları düğümlendi koyunlarımın)
Bedir efendi durdu selâyı dinledi -Kim'ola-
Evlerden yarış atları gibi çocuklar fırlar
Daha ilk nağmesinden alırlar ölüyü
Burunlarıyla kim ölmüş sorusunu soluyarak 
Yokuşlara bir nefeste bayılırlar
-Öyle bir çocuk tanıdım
Karşılaşınca başka çocuklarla hızlandı
Minarenin kapısında bir çocuk halkası
Müezzinle inecektir ölü
Ölü çağırır çocukları alıştırır camiye
Ve ölüyü eve ulaştıran çocuk
Kutlu çocuktur
Taşıdığı haberle masum onunla dopdolu ve büyük
Ölü adı taşıyan çocuklar dönüşlerinde
Şehri ağırlaştırırlar - Minare yükünü atmış
Yeniden serpilmeye başlamıştır
Süleyman oğlu hacı izzet evlere
bir sepet incir gibi dağıldı
evlere süleyman oğlu hacı izzet
Müezzin kıs kıs gülmektedir
kasabada evler -bir hacı izzettin varlığını bilmemekten- 
keder içindedir
nine: kim'ola hacı izzet
birazdan halk top gibi patlar
-kasabalı değil hacı izzet bülbüllüdenmiş 
-oh oh bülbüllüdenmiş 
bütün evlere şimdi büyük
büyük bir memnunluk çağlamaktadır
<end>

<start>
Seni kamçılardan çıkardım
Tevbelerle başladı rahmet vuruşları
İnsan ağlar oldun yürekli göğüsler kurdun
Sesimi işkencelerden alırdın
Elimin altına dökerdin etlerini
Hızlı varışlara bile hazırım daha 
Dayanırdı yelken bezleri saf saf insan enginlikleri
Bir geçmiş zaman kalkanı indi
Çınar ağaçlarından sahil sularına
Kalbim kalkıp indi gemilerden
Çok tarandım başka saçlar tarandım sokaklarda
Kapris kamburu çıkardı yıllar
Ve bir tek çıban çıkaran yoktu sancılarla
Habire vuran rüzgâr
Kabirlerde su yollarında
Dehlizlerde
İç çekmeler
Sızlanmalar fısıltılar
Ne zora çekiyor zaman ki bildiler farkettim
Götürüp
Kelimeleri başka bir semte attılar beni
Üzgün melal içre ve âşık
Yürüdüğüm deniz sahillerindeyim
Yakın sabahlarda öğlelerde ve daha
Üç parıltısında günün
Devlerimi güreştirmek işim
Üstüm başım heykel kırıkları
<end>

<start>
Sözün ve yolun baş çeşmesi ruhumun
Canım içre sevinç verir sözlerin
Baktığın dağların düşüncesi bile ağlatır beni
Hür olurum buyruklarını bir bir donansam sultanım.
Aşkın bin gözlü devasa bir baş imiş
Yur her birini uykularından sohbetin
Dinlen ey Zarif bilatedbir çok söz açtın
Bu kırık akılla ne cürettir yaptığın
<end>

<start>
Bütün azalarını harbe çağır
Sofran açılsın elin şehit ballarından alsın
Saraylar damlar yeniden kurulsun
Ağaçlar içinden akan nehre
Dalçık günde bin kere ve gecelerde
Omuzbaşlarını denetleyen defterlerden yalnız sağdaki kalsın
Kalem yazsın yazsın
Küheylan bir aşık ol
Öyle yalvar ki ellerim zahmet balyalasın
Kaslar şehit dalgaları ve haykıran kan
Başlasın vuslat gününü toprağa
Başlasın hatırlatmaya denize kumsalını
Şimdi üzgünüz arkadaş
Yolumuza çıkmayın üzgünüz...
Hava çok hoş denizin tuttuğu yerler derin
-Konuş şimdi zaman hiç geriledi mi
Hava çok hoş kuşların tuttuğu yerler berrak
-Konuş şimdi daveti duydun mu
Bir gece uyandın ki ellerin başaklarda
-Konuş şimdi açık ağzına o gül yaprağı konan şehidi gördün mü
Çoktan hayretle dondu kaldı bağlar ovalar
-Konuş şimdi bekliyor mu yalınayak çocukları ağacında buğday
Hava çok hoş insanın tuttuğu yerler azar azar
Kalbin zengin davetleriyle oynar
Çocuklar o anda çok yakında bakarsın bir aşk sayhasında
Yaslanırlar güzel anaların kollarına
Hava çok hoş başın tuttuğu idrak yanımızda
Adamlarımız yiğit
Kadınlarımız hamarat
Çocuklarımız dolu bilinç harmanı
Köpeklerse sayılı
Elimizde cahiliye dönemi sonrası bir pala
(Kavmiyetçilik etme dedik ucu kırılır)
Kırıldı da
Şimdi severiz türkmeni peştunu
Onarılmış gerilmiş bileylenmiş ve doğramakta
Isın gökyüzü ısın
Çocukları kavrulmuş kadınlar yeniden hamarat yeniden gebe
Bunlar gübre insan değil
Gömlekler çelik zırh
Öyle bir çalgı çaldılar ki
Seslerin çağırıp koyunlara bile
Koyduğu zehirli gaz rüyaları
Analara şaşkın çocukların
Üç beş yaştakilerin
Yüzleri harp yarası
Harp yanığı
Ama öpülmekte okşanmakta yanakları
Hangisi hangisine mübadil
(Dünya bu olamazdı)
Hangisi özne hangisi edilmiş gelinmiş bilinmemiş
Yağmur peyderpey kar tane
Gamzem oyuyor düşüncemi
Kime eşitim nasıl nerdeyim
Gamlanmaktayım
Hayır bir tereddüttü geçti
Füsun bu karadağmağdeni 
İsyan muannit
Mösyö sevinçli mister memnun ağa yarı tok köylü sarı yaprak
Millet üzgün
Hani dengeler kuracaktık
batının kızıl ulusları bindokuzyüz seksen kölelik yapmak istemiyorum
bu kahveniz
yıldızlarınız şapkanız
buyrun unutmuş olmalısınız dehanız şerefiniz
buyrun cep feneriniz
Buyrun boynumuzdaki halkayı tutunun
Ve semirin
Hani dengeler kuracaktık
Hani çağdaş uygarlıklardan tutunacaktık 
Hayır batının ulusları kızıllarla karışık
Bin dokuz yüz seksen bay batıya buna şuna
Cennetlik yapmak istemiyorum
Çevir tarihi çevir
BindörtyüzBİR
Bu kafa ne zaman köreldi
Çalınanlar siren besteleri
İmdatlarla düşün
Bu anne asla merhamet dışında
Gözleri nemli olmamıştı
Hayır batının ulusları yıl bindokuzyüz seksen değil
Bindörtyüz bir
Fakat beşyüz yetmiş dokuz yıl geçmiş değil
Ne bir karışıklık var
Ne bir dev rüya görmüş
Değil
Kıraç bir yamacı bir ekspres kıymıklıyor gibi
Tünellere ses basılmış değil
Elbette bunlar değil
Yazmaktan çektiğim yalnızlık da değil
Bahsi kapatalım ve yatalım için de değil
Hiçbir şey değil hiç biri değil
Anlatabildik mi arkadaş. Acaba
Körebe bitti duvarı kaldır at
Haydi zemini düzledik alt yapısını kurduk savaşın
Dikil yanıma
Ellerimizde birer çakıl taşı
Onlarla dikilelim karşı karşıya
Yüzlerimizin kefen örtülerini yırtalım baştan başa
Görürsün berrak içi
Derisi yüzülmüş kan gibi yüzlerimizin
Bu harp başka
Kim diyorsa ki batılılarla başımız bir taşta
Cellatlarla aynı kaptan yiyoruz
Aynı kirli hava
Aynı kafa ayağımızın bodrumunda
Hayır arkadaş bu hesap bambaşka
Ne son aylardayız ne bu son gün
Sanki dünya bir tek kaldırıp vuracağım gürze gebe
Gözleri yumuşak yüzü yorgun bileği sert toprak
Sanma ki harp derdinden geçtim
Düşünme ki dökeceğin kanlar hunhar
Derimin altında ne belalar baygın
Bir devlet taşıyorum başımda
Bu ev bana dayanmaz
Çöker kızıllar kuduran inleri dünyanın
Arkadaş 
Şimdi yalnız savaş
<end>

<start>
Yasin okunan tütsü tüten çarşılardan 
Geçerdi babam 
Başında yağmur halkaları
Anam yeşil hırkalar görürdü düşünde 
Daha ilk güzelliğinde 
Alnını iki dağın arasına germiş 
Bir devin göğsüne benzer 
Göğsünden dualar geçermiş
Çarşılar ellerinde ekmek iğneleri 
Cami avlularına açılan 
Havuz sularına kapılan çocuklar 
Görmeden güneşin bütün renklerini 
Götürmezlerdi dükkandaki babalarına 
Ocaktan akan kaynar yemekleri 
Nenelerinin koyduğu avuç taslarına
Başı ve yüreği şahbaz 
Kaleleri ağırlayan kadınların 
Süslerini kemerlerini 
Başlarını ağırlaştıran 
Ağır siyah şelale saçlarını 
Tutunca gençleşirdi erkekler
Sonra insan o ki denizde 
Küçük ve büyük nehirde 
Bedeni ıslatan afsunlu suda 
Önce niyet sonra yıkanırdı
Zaman dert getirdi sulara 
İçinde eski balıkların yattığı kayalar 
Savaşan insanların elinde 
İnce yontulup taşındı balta mızrak şekline
Anam kanları kuruyan 
Kavga ayıran bir kargı elinde 
Kara ocağın taşlarına 
İşaret koydu çocuklarını 
Belinde gezdiren babamın 
Beyaz yazılarla kazandığı adları
Yüreği korkuyla kuvvetlendi babamın 
Unutup genç gelen günleri 
Zamanın sürerken çektiği günleri 
Çetin bilmecelerle 
Sürdü atını şehirlere
Yün ören at güden kadınlar 
Ormanlara tepeden eğilen toprak evlerde 
Küçük pencereli karanlık dar odalarda 
Uzaktan uzayıp gelen kurt seslerinin 
Uzağa çekilip giden 
Ayazda donan gülmeler içinde 
Ormanlarda süt emziren anne 
Unuttu gittikçe uzayan çocuğunu
Hep kaçarmış şehirlerin 
Demir dağlarına 
Uyuyunca toprak beşiğimde 
Sahipsiz kalan 
Ellerimden kayan aydınlık günlerim.
<end>

<start>
Ve gözüm eşyamda değil
Yoruldum maddemden
Ta ki dünya bitti
Köşk kurdum sakin oldum
Dehlizsiz ve tabakasız
Kör bir hayvan gibi
Rızkına etiyle yanaşan
Karanlık birevDir gövdem
Güneşte asla karanlık yoktur dediler
Ve onlar yoluna cihet ettim vatan tuttum
Büyük yeni bir hayat bildim
Yeni yeni bildim yoksa ölüyordu bir şey
Bir insan binası yıkılıyordu durmadan
<end>

<start>
Başın çok yükseklerde eğil selvi boylu
Eğil bir kez nasıl bir şeysin göreyim
Nasıl liman çocukları zalim
Nağra atarlar gecenin  koynuna
Daha başkaları da var
Tabiatlarını mayalarını açıklayan
Ya sen selvi boylu nesisin
Ya ben neyiyim körlüğün
Eğil hakkımızla
Birlikte bağıralım içine esirliğin
Ben hırsız olayım kendi malıma ha!
Ben yakalanayım eşkiyama
Gardiyanların değişti de n'ooldu
Haydi soyun bir kez daha kırbaçlan kendi dallarına
Dağ özlemin sarı bir kanarya oldu
Ötüşsüz uçtu uçamadı kondu konamadı
Akıl ve hikmet emzirirdi mağara
Yarasa doldu.Yüz çarpılır göz kayar
Güneşin tozu yağmuru ateşleri taşları
Gelse gelse elimin vuruşma özlemini alsa
Selvi boylu eğil ikiye katlan
Bak şairin yarım şiirin köle kaldı.
<end>

<start>
Bir adam bir kadın var içimde iyice anladım
Bana bunu sessizce anlatıyorlardı
Bir yerde onların yönlerinden
alımlı bir zarf katlanmıştı uzaktaki
bulvarların geceye vurdukları
çağırmasız kır günlerini zararsız akrepleri
uzunlamasına yaşayıp yatay bir çocukla kalkan
bir sürü alışkanlıklar taşıyan
insanlığımızı gülüşü yalnızlar çarşısında
çağrılmış gümüş seslerini aynadaki yüzlerin
başkası sevsin diye en seçkin yerine
bir şal gezdirirdi
İnsanlığımıza bir şey getirirdi yalnızlarla
Bir sen varsın hep saçların ağzın
Bir merdiven hücresinde
uzak çağrışımlarla koşardın ya bensem
seni sonsuz gelişinle
saçından tanıyor gülüşünden kaçıyor
eğilip başını içlerimden geçtiğin zaman
uzağa bir yolcuya karşı çıkar gibi
Artık gecikmiş alışıldığım gidişinle
davranılmaz üstünde durulmaz
hiçbir tüfeğe gelmez bir kekliksem
Yüzün soygundan geçmiş öyle bir yerde
durmuş ki bakışın boynun bozgun
üstünden bir nehir geçer gibi
ya gecedir ondan ya bulanık sudan
bir hasta gibi ağrımaktasın
Gelişini aldım onu nasıl harcadım
Denizden bunalıp okyanusa
Selâm çakan vapurun
Sevindik adımına birden parka çekildik
Ve birden nasıl bayram bıyıklı
Bir yaylım herkesin yaydığı bir merhabayla
Eğip başını içlerimden gittiğin zaman
Uzağa bir yolcuya çıkar gibi
Selini üstüme çektin önce
camdan bir mektup dolabının
üstüste sayısız koridorunu yüzüme yakın
başını duvara değdirmiş bir benzetişle
josef ka benzeri bir bakışındı
ya da konuşmayı kesip aman sen
öyle bir gittin ki benimle
Piknik beni sana verdi önce
Gelişen güneş yalnızlıktan bir göze
Eski ellerin 
Ve çağlarınla bir şeye uzanmış etin
Ve hançerinle zamana saf durmuş
Son gidişindir bu
Bunların hepsi beni çağırıyorlar sevinçlerimden
Biri denizdir uzun boylu gürültüsüyle
zaten hangisi kavak zürafası değil
biri bütün yan odaları bekler
kuşkulu geçer camlardan
ve bırakır yerini bir koridor bekçisine
Haydi sen bütün onlara git benimle
Son sigaramdın
Gidişin antinikotin 
Birden bir şey mutlu eşit piyano çalıyor
Elleri iki çeşit durgun
Gerçi çıkmıyor gelenlerin karanlığa duranların
Suya inen sesleri
Tam şimdi denizinle
bir çakıl taşına yaklaşıyor
kuma çok yakın bütün kesitlerinle
bakıyor ve bunalıyorsun
Tam şimdi ipe koşan
beni elleriyle alkışlayan
ağrıyan bir gün geliyor
<end>

<start>
sevgililer yüzüne karşılık geldim
kaygı bağırdı gözevlerimde
günlerin yamanan yıldızlar
ve üzülen gökkuşaklarıyla
doluluğundan söz ediliyor
evlerde çocuklar arşınlanıyor
ve alkışlanıyor babalar
ki tütün başında
ekmek başında kabir başında
günler yenilenen bir isim 
merdivenleri büyük ağzıyla çıkan meral
haftada üçer gün üçer hafta
ince uzun veya kahverengi
ve gelinlik sabah çatışmasında
yoğunlaşan yorgun artık ben
köprü ortasından yarılmış bu ara
organın ve güneşin salgınlığı
toprağa gelir gibi oldu an
başlar ikinci artık
beygirler uzağa kayıyorlar
bu arada gelinmeler
arkadaş yapıtlarına yar koyma
yöremdeki çimler
bu arada evimin içinde odaların birbirine düşman durduğu 
ve hastalandıkları 
çalışan yüreklere uzak
bekardan korkan ev sahiplerinin
kapılarda kızlık heykelleri
bu arada insanın yemeğe oturma çelişmesi
yemekten kalkma çelişmesi
erkek oluşunuza binaen
bu arada özel sıkıntılarımızın
kılıç kuşanmış hali
durmadan kanlanıp hatırladığımız
bunalan kadınlar
ben alda'yı bunalıyor görüyorum rüyamda
kırbaç gibi insanı saran etrafımızda
kelebek kanatları gözler
akılda kalan ağızlar
hatlar
seviyi yoran alkışlar
bir şehri paramparça edip 
ortasından yarıp uykuları
evlerin sahanlıklarına
misafir odalarına
lavabonun altındaki dolaba
çocukların hücumluk yataklarına
iri erkeklerin şakaklarına
kadınların çırpınan dudaklarına
ve kızların sancaklarına sığınan
ve benim damarlarımda itişen uykulara
bir şehrin ortasından tren geçiyor
o şehirde büyük rüzgâr vardır
bir oyuncakçı vitrininin önünde
insanların durdukları ve duruşlarını
değiştirmedikleri trenle birlikte
şehrin ortasından oyuncak trenlerin
cezalandırmış şekilleri
kendisini buyruk 
vitrine yapışık insanların kafalarındaki
içlerinden geçerken dönüp bakmadıkları
durdurup parçalamadıkları
önüne yüzer ellişer
yatıp apartman kadar 
ağır tekerlerini üzerlerinden geçerken
öpüp ağızlarını ezdirmedikleri
noktanın sonuna kadar
bir sinir bir can yanmasıyla
bir parçamı
bir demir mengeneye
koyup sıkmak istiyorum mu nedir
dilimi
bir acı mı ne gerek
öyle uykum var ki
öyle istiyorum ki
o içinden marşandizler
şimşek gibi fırlayan
şehirde hemen
hat boyunda ilk tahta evde
derin yatakta
her an çığlıklarıyla
uyuyayım kıyametler
bir ejder geçsin
öyle tanıdığım
öyle canımın içinde
durup gelmeyince 
morfin gibi arıyorum direnmeni
iğne üzerinde yüzün gelip
kuşatmıştı beni
ama düşündükçe Korkmak
yüzünle geldiğini
Ve bunları elbette çabucak geçelim sevgilim
<end>

<start>
Ellerin çıktı ve göğün ortasına geldi
Tarlada
Bakışı gittikçe yer toprağına
Çakılan
Bu kadar beklerken habersizdi
Ve hatta onlar da habersizdiler
Sular mı anladı
Dağlar mı sezdi
Yoksa birdenbire bir çiçek mi
Bir gün
Herhangi bir an
Ama bir çelik an
Her şey 
Ve hepsi başlarını kaldırdılar
Ve hemen ellerinin gölgesi düştü yüzlerine
Karmakarışık belirsiz uzun
Geçti ve geçti gölgesi
Zerdüştün ayaklarından bir kartalın
<end>

<start>
Asrımızın zarif düşünceli gençlerinden biri
Kederli  elini
Temiz alnına koyarken fikretmek için
Çocukların susması 
Kuşların ve kedilerin uzaklaşması
Haritaları üzerine bezlerin atılması
Lambaların kısılması
Kadınların bir vakit konuşmadan
Yaşaması gerekebilir
Ve açılabilir görüntümüz Sahnemiz perdemiz:
Hergün bir miktar kros boksit asit
Ve arenamız
Dokuzyüz milyon müslüman rüyalarını hatırlamadan uyanabilir
Baş efendimiz
Görüntümüz
Sahnemiz 
Perdemiz
Eğer dualanmasaydı sesimiz
Eğer yaradandan o güzel ağız
Açık ve seçik
Dilemesiydi demeseydi 
'Allah
Sesinizi
Mağrıptan Maşrıka Kadar Duyursun'
Düşünmezdim üzerinde
Binmezdim deli deli koşan küheylan
Bildim Sensin Sen Sen
Diri Diri Diri Şahım
Diri Şahım Diri Diri
Dirilt Alemi Alemi Alemi Alemi
Çünkü dokuzyüz milyon müslüman rüyalarını hatırlamadan uyanmıştır
Bunların üzerine ezan
Ucu sancılar vuran
Bir kırbaç olmalıydı
Her duyan
Bağrını açmalıydı akan kanı da sevdayı da yorumlamaya almalıydı
Hayır dokuzyüz
Milyon müslüman
Tarihin hülyalarından vazgeçmiş olabilir AMA BEN
Elim dizlerime Vur Kalk
Müslümanlar uyanın Eller Dizlere Vur Kalk
Yumruklar dizlere vur vur
AMA BEN Ama ben Ama ben Ama ben
Korku gerek tenlere etim kalbur
Deşer bakışın kıyar da kıyar
Korku gerek reca gerek
Yanlış anlaşılmış olabilir
Sesini duyuyorum kendimin/kelimeler kendinden emin değil
Yanlış anlaşılmış da olabilir
Aklım başımda mı! Değil
Ve sesimi duyuyorum
Kaburgalarımın gelip artık kavuşamadıkları iniltiden
-Kulun korktuk şerrinden
Ağzımız yerlerde kaldı gerçek dilimizden akmadı
Kuldan korkarken gel zaman git zaman
Bir hayat ki haşa korkmadan yaradandan
Ama elbet ruhumun vazgeçilmez akışı baş çarptığım kayalıklar
Irmaklarımın altından akan ırmak
Sandal sefalarım Marmara toprakları
Ama söyle olmuşsa yüzüme karşı söyle neyi inkar ettim
Dilediğim en güzel hayat 
Çöplerin içinde rüya aradım
Düştümse eğer sana bakarken düştüm
Sen dinç zaman
İşte kuluçkan
Bereketle taşan yağ küpleri gibi
Parmaklardan akan çeşmeler gibi
İşte sinem kalabalık ve kendine zinde
Kullardan pervasız nesillerden biri
Aha Şeyhefendim Aha yüreğim
Göz kapanır akıl susar susar akıl
İstersen haydi haydi haydi
Yeryüzünün bütün gümbürtülerini çağır
Çehrenden o azgın maskeyi dök
O evleri kedere boğ
Nasıl olsa her kucaklandığın dalgada
Bir gemi kadavrası gibi ikiyüz yıl parçalandın
Mahşerinde uyanacaksın
Ağzının
Korkuyorum o nedenle
Başım eğik
Dilim kapalı
<end>

<start>
Evet hatırladım
Küçük basit şeyler 
Yetiyor kederlenmeye
Ya mutluluğa
<end>

<start>
Aşk bu 
Kanatları yıldırımlanmış katı boğalar
Ateşin saydam gövdesini kırarak
Yatarak hayat dolu sarnıçların karnına
Sıkı sıkıya kapalı sivri ve kıvrak gaga
Delip geçecek dalıp yeryüzünü
Bak istersen avuçlarıma
Küçük parmağın hizasında o derin havzada
Göğüs göğüse iken ikimize
İki ayrı kadeh gibi doldurulmuş yudum kat'i
Sesin
Sırrım
Gözüm palaspandıras çehremde
Aşk bu 
Çölün sarı sofrasında atlılar
Hepsinde 
Gererken parçalanan elimde 
Çelik yay parçaları
Ağızlarımız kum rüzgarlarıyla yanık
Yiyip içmezik acıkmazık
:Başkanları
Uyutmasın vahalar diye
Koynuna doldurmuş yılanları:
/çocuk
Bir tane.Dayanmış yanağını cama
Karşı evin balkonuna bakıyor
Orada bir çocuk
Tutunmuş demirlere../
İki kadeh arasında ufak kara nehrim
Beni senden bölen.Suyu yakut de ki kafur
Çölün arı çehrenin gamsız ölümün uzakça olduğu bir demde
Diz çökeyim söyle 
Tahtın nerede
Bende kaynayan sende kaynak
Tıpatıp iki kristal küre
Aramızda ceylanımsı bir sıçrama
Çalkalanır sonsuzca.Şöyle irice
Bir kelime bul ok atsın döş kemiğime
Öfkemi iyi belesin öfken
Aşk duraksar ve yara alır
Uçak çelik rengi göğü sesiyle sokunca
Alçalarak yemyeşil ekinlerin arasına 
Kuru ekmek yiyen üzgün köylüleri bombalamaya
İlkin küçük nir göl kan dolu ağzı
/hava nasıl da yeşil/
Su mu yoksa o katı ışık mı yanakların taşıdığı
Nilüferler isteklerkoca bir dev
Aşk bu çiğnenmiş kırbaçlanmış alta alınmış
Tanıyıp tutunacak bir insan arayan
Gördükçe çelik kazanlarının iç kaynamasını
Kaliforniyadaki silah fabrikalarını
/Doların egemenliğ halkın refahı:
Depolar boşalmalı/
Aşk aşk bir şehir harabesi daha kazandın
Kurşun kanatları gergin
Fosforlu mermiler yine taze
Yıldırımlanmış boğalar
Havanın katı gövdesini kırarak
Yararak hayat dolu sevdanın karnını
Pilot ağzı zehirli bir dil
Kentelenmiş çeneler arasından 
Gözler ovaya başını çıkaran insanları
Haydi aşk aşk
De ki dağları delerim senin için
Yıldızlar yakarışlar açık kartlar
Ve haydi hoşçakal
Kilimin üstünde
Bir ampül
Bir kırbaç bir ayakkabı
<end>

<start>
Koşu koşuver nargözlüm
Yuvarlak biçimli ayakların
Küheylan kolanı gibi kuşağın
Gürbüz kalçalarının üzerinde
Koştur azaplardan kaçalım
Koruklar üzümlenmiş mi bakalım
Bir söze iki gülüş bir öpücük
İki bedeni birbirine katalım
Ruhsatlım sevdamsın berigel
Kanın höpürtülü başın dik
O seven yuyan bakışınla 
İçimi yu mermer döşegel
Dorukta yeni ay ince işaret
Ne kem gözler gezinir karanlığa
Ne evin sevincinden korkan bulunur
Asmalarda güneş ve çocuklarımız
Çardakta ıslak ve ekşi uyur
Bacın bazlama yağlasın sahana
Mutluyuz tüm dünyaya duyur
<end>

<start>
a
Dehşetli üşüyor
ansızın gözbebeklerinden alaturka kurtulmuş
yoksa saçları bütün saçları dünyaya akıyor
aksarayda ve üç kulaç derinde
beklemek daha başka sırtüstü yatıyor
bütün azaları kirlenmiş
günahlarından işlenmiş apayrı tüyleriyle
kızlığından tavşan dokunulmazlığı bir sahne mutlaka
ve galiba
karnının bir bölümünden sonsuz ürperiyor
topyekûn bahriyeden ve murtazadan
çırılçıplak saçlarıyla gizleniyor
delikanlı kucaklardan hoşlandığı kadar
derin yataklarda anlaşılmış
haydarpaşadan binip kurtalanda
trenden iner gibi bir kız
beklemek daha başka şey
sen benim kızlığını bildiğim
kiliselerden kaçmış yağmur gibi gözyaşlarınla
minareler gibi tutuldun
sır vermez dip odalarına atıldın kahramanlığın
      başkalarına kalırsa her an dokunulmaktasın
bunca tanışıklığımız varken
sana dair
bana söz düşmüyor eğer düşerse benimle kutsaldır
     buna rağmen
başından bir maceradır geçmiş
bin türlü makam geçmiştir derim
b
yaratılmanın bir yoksulluğu da gereklilik
bir de
öğünmüş gibi değil oysa kuşların
ikimizi gece yirmi dört cephelerinde gözlemesi ustalıkla
yüzde yüz bir tanımazlık sorunu
her yanın dudaktır üstün bezelye taneleri
senin kır çiçekleri ayarında laleliğin
mayland'da hiç ama aşk değil
      bir tutam göz ağrısı
      aşk değil
kana bulanmış bir yürek
bir etek serüveni
sonuç zavallı ilkbahar giyotinleri
güneşin ilgisiz damarlarıyla yapayalnız bir keder
      sendeki santa luçiya gözleri
      benimkisi harzemşah
c
saygılı dudaklarınla yarıştım
ince bir ilgi yaşadım kıvranışlarında
gözlerinde 'harikulâde' yaş bulutları
Yürek safındaydım sen bin mil uzaktan koska
göz değil aşk
aşk değil bin çeşit göz
bunca çıldırdım hem ilgisiz
koridor görüp ölüyordum
çizmeli tülbentli kız
saçlarında yirmi yedi yıl lodos
laleliden otobüse biniyor
kimbilir nerede oturuyor
her çizgisi ezmeyle bilenmiş
üç 'aziz' bakışını yakaladım
bin yıldır cephane taramış
hep blek börd bir gözdeyiz
sıra kimin
benimse - rölans
<end>

<start>
karanlık basmadan ovalarıma 
kainatın duru illetsiz aydınlıkları 
katılaşırken çocuk ruhlarında 
karanlık basmadan kararmadan taşıtlar
et kemik taşıtı tam da 
mayalanmış yüreğimin hamuru 
ve ne yakıp kavuran 
yaklaştırmayan kalıplara 
hiçbir daraban olmadan 
ziynetli topraklara da 
yanardağ akıntısı yer cazibesine mermut akan lav 
katiyeti heybetiyle 
akıp 
dağ'la terbiyeli bir insan eli olan elinle şekillenmeye hazırken 
NEREDE BULABİLSEM SENİ 
yetişip dizüstü düşebilsem eteklerine
karanlık basmadan 
dünyayı kapatan karanlık 
elimizde kılınç 
ben ince işler ustası musa 
kardeşim ya ki heybem 
değişince kubbeli evim 
girdabım - 
tövbem 
kapımın önünde akan ırmak 
en zengin denizcisi incilerin - 
uzak şarklara yollanan elçilerin
kelimeler 
okyanusla yarenliğe dalıp 
çoluk çocuğu unutacak kadar bol ve bereketli 
binlerce yılçün kurulmuş 
bir zemberek içimizde 
ağzımıza boşalttı onca sözden 
birinin heybeti ve lezzetinden 
damağımız çatlamakta
ya ani karanlık 
'inanana rahmet 
inaçsıza esef' olan
(hiçistanda 
bir rüzgar belirmiş 
kulağımıza gelir 
bir ey muhalif rüzgar ki oyropeiş örneği 
hafifçe terli bedenin krondeli 
göz dikmiş duyduk ki 
meni yataklarına bile)
/japonya büyür büyür bir gün 
toprağını denize yayarak 
peygamber sözüne ordan hizmet olur/
kucak açanlar kadar geniş istekli 
göçüp gelenler kadar hafif 
az'la doyan yük olmadan
ve başlar 
kimin yüreği daha yüce yarışı
musa kardeşim ağlamaktan mı 
okumaktan mı az uyumaktan mı 
kan gölü gözlerin
her an karanlığını giyinecek gibisin 
ne kadar uzun sürüyor 
ta içinden gözlerine gelmesi dikkatin
karnın ne kadar küçük ve içerde 
ince belin 
fazla kabarık değil kemiklerinden etlerin 
biliyorum ancak sen 
bu kadar yetindikçe ve ekmeği 
böyle mübarek tuttukça 
doyar karnı çinin hindistanın amerikanın 
sen olabilirsin çaresi
su içinde 
susuzluk hissinden ölen kimselerin
musa kardeşim haya'dan mı 
boyuna posuna güzelliğine rağmen 
hafifçe kıvrık omuzların 
hafifçe eğik başın 
hele terazi tutuşun 
zarif 
sapasağlam 
ve artık 
en insansız çölde 
tek başına kalsa bile 
eğilmezken adalen bile 
yine de 
bir nebzesini tutsa yüreğindeki tartarkenki dikkatin
ikiye yarılır bir su aygırı
ve çocuklar tuz yalarken çocuk avuçlarından 
NEREDE BULABİLSEM SENİ 
baba bıçağını ağır ağır çekerken 
YETİŞİP 
ana dalgın ve su dibinde yürür gibi 
DİZÜSTÜ DÜŞSEM ETEKLERİNE
ana dalgın ve su dibinde yürür gibi 
üzüm tiyekleri ceylan dolu etekleri
çocuklar 
kurtulamazlar yanaklarına konan yaradan 
olmadık anda bırakılırlar 
sonra 
nice sonra 
hatta bazen karanlıklarına uzanırken kadar sonra 
üzerinde gözyaşı izleri 
senelerin izleri ile yol yol kalmış yanakları 
mahzun yayılır 
ancak görünür güzel dişleri
ve 'kuşlar da kaderle uçar'
<end>

<start>
bir çiçek bahçesinde geceye durgun kalışın yağmur sıcağı gibi
öptüm sonsuz gidişinden. saçlarının seyriyle seni
yolları aşklara davul çalıp çağrılmış yalnızlarla dolduran
akrepleridir duygunun. karanlık ordulara güneşsiz sokulan
bunlar canlanınca ne ateş kirli taşlar ne böcek
şakakların sıcağında kuytu bir ses büzülüp ölecek
sabahsız kuşlara koşarsa durur mu evreni omuzlarında
bahar şenlikleriyle. sürdüren ellerini yangın borularında
şaşkınlıkla başladı bu atlar bu savaşlar insan buluşlarından
burda biter düğün. gidilir mi evin soğuğuna çölün sıcağından
gemilerimiz saklanır. ağzımızda bir aşk kaçışı vardır buluşmaların
saplandık tadına. durduk alnında yüreğe vuruşların
yollar sellere gider. açılır parklar artık kuşlar dağılır
bir aşkı gözyaşlarıyla bulvara çağırmak hiç keseye mi kalır
çizildi yalnızlar. senin gelişin ne de süvari köprünün diplerinde
geçer üstümüzden yağmur alan donanmalar. kürek sesleriyle
koşu bitince aşk bir yorulmadır kaçılmaz kırbacından
sayılır günü geçmiş anlar boşalan hangi tüfeğin arkasından
oturur iki bakış ormanından gerilip bir masayı kollar
uzayıp uzaya giden akrebe katlanıp zincire gelmeyen yolcular
bu bizim sesimiz denizlere ateş gibi eller açılır ortasından
su konuşmaz toplanmaz kuşlar. Ne kazandık yaşamamızdan
biz harcandık anam hem kelimesiz kapandık
sevgi ektik. Sonsuz seçtik. Beğendik. Ama toprağı kazandık
sevinçle kaçın kurtulun ölümlerinizle. Yalnızlıkla ben kaldım
sevindiniz işte alın kurtulun. Aha size son atım
<end>

<start>
Öyle sofralar gördüm ki
İnsan kasları vardı tabaklarda
O eğik gövdeler önünde yalnızlık
Her şeyi birbirinden uzağa çarpıyordu
Bir kadın
Bir erkek
Gizlice soluyordu
Bir erkek av arkadaşından
Av durgunluğu gibi gösterip saklayarak
Kamışlıktaki sazların arasından
Ilık ve yapışkan fısıltıları
Ayırarak alarak
Urgan gibi bedenine doluyordu
Her şeye benzeyebilirken o
Hiçbir şey benzemezken ona
O ünlü borazan
Başlarsa saçlarımızın diplerinden
Üfürmeye. -Yırtıcı bir hayvan
Kimliği yapışır yakamıza
Bir erkek mi o
Göle yatmış bir güneş demetinde
O mor ışında
Bir köpek ölüsü gibi yatan
Hızla kayan 
Yoksa bir yaban ördeği gölgesi mi
<end>

<start>
Eski şairliklerim gitti gözümden
Gayridir başka bir hal kuşanıyorum
Azık yoldaş olmaz haydi geç toklukları
Az'la doymak yap deş insan zamanlarını
At al at bin at kuşan da ciğerin koş
Davran bre çocuk doyma ilk sulardan
Hehey gözüm hehey gözyaş odsuz kaldın
Nice hançer dürdün sabır balyaladın
Göğsümde bir küçücük derya buldum
Kabına sığmaz bir ceylan yoldaşım
Eteğini toplamış bir sevgili düştü kumsala
Ufacık kuru dudaklarında bir hasret sayhası
De Zarif inle. Ta ki huzra vardın
Nice yıl isyan durdun gurbet kaldın
<end>

<start>
Çiledinmi
Dünya tutar inilemen
Ne saltanatı dünya pahada
Ne saltanatı dünya pahada
Ne kalbi altın mezarı şöhret
Yer şahit
Şahit bizler kardeşlerin
Alevli hüzünlerdin mevla için
Ne atın yıllar verdin hep
Dirilsin diyordun ve yöneliyordu binlerle
Kapkara parlak ışıklı ve ışıtan göz 
Kıvırcık utangaç ve uçurumlardan güvenlere götüren
Ve yalın
Henüz gelmiş gibi kınından
Ne altın yıllar verdiğin hep
Ve ağır ağır çeviriyordun
O dalgın ve ağır yüzünü devrin
Yuya yuya o güzel Elçiye
Ne altın yıllar verdiğin hep
Biriki bronz kişi konabilseydi önüne
Ve ne altın yıllar daha çiledin
Artık yalnız değil adımların
Şimdi daha iri doğuyor sabahları
Horantası bir hayli arttı güneşin
Kişinin güzelliği ağa ustalarına göredir
senin köylün olayım
o uzak iklimleri erişilmez beldeye
bakabilemezdik senin götürmen olmasa
şu küçücük kalpte 
(yaman halimiz helal ettiremezsek) 
nice hakkın yüklü.
<end>

<start>
Bakımlı parkların görgülü ağaçları 
eli yüzü düzgün kibar dalları
Sarı yaprakları günışığını sarınmış bırakmamış
Banklardan her birinde gündüzden kalma bir koku
Bir kedi miyavlar yalnızlık hakkında
elinde bir belgeyle geçer
Yakın denizde bir derinlik kokusu
ve kımıldayan bir ölüm duygusu
Ve deniz
Onun sularda olmayan bir sesle
mendireğin iri kayalarına yalvarışı
Işıklarını takınmış zillerini kapamış son ada vapuru
Haydi ay da sulara kaysın denize yaysın gümüş dantelasını
Bir şair olarak geç karşılarına
Bir de sevgili yavrula kalbinin minicik seslerinden
Yavaş yavaş boğulan
Hafif bir de sarhoşluk özlemiyle kendini
Parktan anladığın dostluğa ver
Bir miktar da elbette ağlamak istersin
Saçın kararmış yakından neşeli insanlar geçmiştir
Haydi toprağa çök de ağla
Ve bre
Başının üstüne uykular çağıran adam
Kendi yamanevinden habersiz dam özleyen adam
Bu şehrin gecesinde bulduğun safiyet şeytandan
Deniz ve vapurlar ay ve ağaçlar ne de kedi
Ne de elin ayakların duydukların gerçek yerlerinden değil
Şimdi geç bunları geç parkları geç
Hepimizin yırtılır gibi olan ağzına bak
Yazdıkların şiir değilse kalsın
Cennetse sevdan çık dışarı
Solgun ışıklar
Sessiz ağaçlar parklarla
O cümbüş gecesini de tak peşine
Yazdığın şiir değilse bırak bunları kalsın...
<end>

<start>
Artist milletizdir.
Bizde defaten ölünür
ve kalkılır ki sofralardan
hamdüsenalarla palalarla
el yıkanmadan
ağız misvaklanmadan
zinhar vurulmaz ha
ne dosta ne düşmana
<end>

<start>
ve elbet 
gözlerim sularımdan çekilince 
ürkek bir ceylanla anlaşırım
yüzünün çok yakını olan bir limana
dilinin ve ağzının verdiği baş dönmesine
bahçeni tutan tavşanlara sığınırım
kanımdan geçilmiyor moraran ağzım
kovalanıyorum
ikinci zaman karanlığı iç çarşılar
ey şafak bir askerle anlaş
çünkü namluya sürüldün
işte burada bir ordu yürüyen karnımda
izim sürülüyor köpeklerin sürünerek yaklaştığı
anlaşılıyor 
hatırlarımıza dokunulmamış
fakat el konmuş aşkı yaşatırken kuğuların
geleceğimizin serin suları ve göllerine
ey kadın kokla beni
hayatım yasaksınız
gelinmiyor akşam zaman kaplanı
kaçmıştım yeni bir ırmak şeklinde
hayvanların ilkbahar sıcakları bölümünde
kıvrılıp yeniden yakalanıyorum
cam kesiyor göğüslerimi
boynuma zümrüt bir gerdanlık atmışım
hem şarklıyım ben
gövdem yara dolu
sevdiğim kolla beni
anlıyorum
fakat artık dayanılmaz sarmaşıklara
öpüşüyorlar
harbin bittiğini söyle ayrılsınlar
çünkü gece zamanın katranıdır
gelip geçecek gibi değil omurgamdaki didişme
çantamda sevişme askerleri
harbin bittiğini söyle
önce beni boğacaklar özgür ve sevecen olmak için
bir bıraksam 
yakut bir kuşun içinde duran ellerimi
sevdiğim 
önce kemir bu tel örgüleri gövdemden
geç derimin altındaki tehlikeleri
yürek kızgın bir kuma devrilmeden
yokla beni
anlıyorum kaçmaya zaman yok
şafak birden doğrulacak
<end>

<start>
Bende hiç tükenmez bir hayat vardı
Kırlara yayılan ilkbahar gibi
Kalbim hiç durmadan hızla çarpardı
Göğsümün içinde ateş var gibi
Bazı nur içinde, bazı sisteyim
Bazı beni seven bir göğüsteyim
Kah el üstündeydim, kah hapisteydim
Her yere sokulan bir rüzgar gibi
Aşkım iki günlük iptilalardı
Hayatım tükenmez maceralardı
İçimde binlerce istekler vardı
Bir şair, yahut bir hükümdar gibi
Hissedince sana vurulduğumu
Anladım ne kadar yorulduğumu
Sakinleştiğimi, durulduğumu
Denize dökülen bir pınar gibi
Şimdi şiir bence senin yüzündür
Şimdi benim tahtım senin dizindir
Sevgilim, saadet ikimizindir
Göklerden gelen bir yadigar gibi
Sözün şiirlerin mükemmelidir
Senden başkasını seven delidir
Yüzün çiçeklerin en güzelidir
Gözlerin bilinmez bir diyar gibi
Başını göğsüme sakla sevgilim
Güzel saçlarında dolaşsın elim
Bir gün ağlayalım, bir gün gülelim
Sevişen yaramaz çocuklar gibi
<end>

<start>
Başım dağ saçlarım kardır,
 Deli rügarlarım vardır,
 Ovalar bana çok dardır,
 Benim meskenim dağlardır.
Şehirler bana bir tuzak,
 İnsan sohbetleri yasak,
 Uzak olun benden, uzak,
 Benim meskenim dağlardır.
Kalbime benzer taşları,
 Heybetli öter kuşları,
 Göğe yakındır başları;
 Benim meskenim dağlardır.
Yarimi ellere verin;
 Sevdamı yellere verin;
 Elleri bana gönderin:
 Benim meskenim dağlardır.
Bir gün kadrim bilinirse,
 İsmim ağza alınırsa,
 Yerim soran bulunursa:
 Benim meskenim dağlardır.
<end>

<start>
Döndüm daldan düşen kuru yaprağa 
    Seher yeli dağıt beni kır beni 
    Götür tozlarımı burdan uzağa 
    Yarin çıplak ayağına sür beni
Aldım sazı çıktım gurbet görmeye 
    Dönüp yare geldim yüzüm sürmeye 
    Ne lüzum var şuna buna sormaya 
    Senden ayrı ne hal oldum gör beni
Ayın şavkı vurur sazım üstüne 
    Söz söyleyen yoktur sözüm üstüne 
    Gel ey hilal kaşlım dizim üstüne 
    Ay bir yandan sen bir yandan sar beni
Yedi yıldır uğramadım yurduma 
    Dert ortağı aramadım derdime 
    Geleceksen bir gün düşüp ardıma 
    Kula değil yüreğine sor beni
<end>

<start>
burda çiçekler açmıyor
kuşlar süzülüp uçmuyor
yıldızlar ışık saçmıyor
geçmiyor günler geçmiyor.
avluda volta vururum 
kah düşünür otururum 
türlü hayaller görürüm 
geçmiyor günler geçmiyor.
dışarıda mevsim baharmış
gezip dolaşanlar varmış
günler su gibi akarmış
geçmiyor günler geçmiyor.
gönülde eski sevdalar
gözümde dereler bağlar
aynadan hayalin ağlar
geçmiyor günler geçmiyor.
yanımda yatan yabancı
her söz zehir gibi acı
bütün dertlerin en gücü
geçmiyor günler geçmiyor
<end>

<start>
Ela gözünden akan
Ateşli nazarların
Acaba acımadan
Kimi yakacak yarın?
Dudakların acaba
Kimlerle öpüşecek? 
Kimler yarın acaba, 
Tuzağına düşecek?
Anlıyorum, bizlerden
İntikam alıyorsun.
Lakin ey kadın bilsen, 
Nasıl alçalıyorsun.
(11.11.1926)
<end>

<start>
Yanıyor beynimin kanı, 
Bilmem nerelere gitsem? 
İçime sığmayan canı 
Hangi rüzgara eş etsem?
Akşam sular karardı mı 
Bir dağa versem ardımı, 
İçimi yakan derdimi 
Sağır göklere anlatsam...
İçiliversem dem gibi, 
Kırılıversem cam gibi, 
Şamdanda yanan mum gibi, 
Sabahı görmeden bitsem...
Bir yüce ormana dalıp 
Ya bir dağ bağşına gelip, 
Beni yaradanı bulup 
Malını başına atsam...
Görünmez kollar boynumda, 
Yarin hayali koynumda, 
Sıcak bir kurşun beynimde, 
Bir ağaç dibinde yatsam...
<end>

<start>
Başın öne eğilmesin 
    Aldırma gönül aldırma 
    Ağladığın duyulmasın 
    Aldırma gönül, aldırma
Dışarda deli dalgalar 
    Gelip duvarları yalar 
    Seni bu sesler oyalar 
    Aldırma gönül, aldırma
Görmesen bile denizi 
    Yukarıya çevir gözü 
    Deniz dibidir gökyüzü 
    Aldırma gönül, aldırma
Dertlerin kalkınca şaha 
    Bir sitem yolla Allah'a 
    Görecek günler var daha 
    Aldırma gönül, aldırma
Kurşun ata ata biter 
    Yollar gide gide biter 
    Ceza yata yata biter 
    Aldırma gönül, aldırma
<end>

<start>
geçmedi yare sözümüz
yollarda kaldı gözümüz
yere sürüldü yüzümüz
böyleymiş karayazımız.
çiçekler açılmaz oldu 
pınarlar içilmez oldu 
yar bize gülmez oldu 
böyleymiş kara yazımız.
yalnız ona yar demiştik 
onda bir şey var demiştik 
o bizi anlar demiştik 
böyleymiş kara yazımız.
hey gönül gene bu gece
kederim geceden yüce
gel susalım beraberce
böyleymiş kara yazımız.
<end>

<start>
Hey bir zaman bakıp bakıp
Seyrine doyamadığım!
Şimdi gurbette bırakıp
Sesini duyamadığım!
Evde kapanıp kaldın mı?
Seyrana çıkıp güldün mü?
Başkalarının oldun mu?
'Benimsin!' diyemediğim!
Akıtıp gözüm yaşını
Hatırlarım gülüşünü;
Kıvırcık saçlı başını
Göğsüme koyamadiğım!
Dik yamaçların selisin,
Sen benden daha delisin,
Şimdi kimlerin kulusun?
Başını eğemediğim!
Nasıl vurgunum bilirdin,
Niçin benden yüz çevirdin?
Kimlerin koynuna girdin?
Öpmeğe kıyamadığım!
<end>

<start>
Göklerin yüzü güldü mü
Dünyaya geldiğin zaman? 
Azgın sular duruldu mu
Dünyaya geldiğin zaman?
Güneşler gibi tek miydin? 
Ay ışığından ak mıydın? 
Böyle nazlı çiçek miydin? 
Dünyaya geldiğin zaman?
Yıldızlar halin sordu mu? 
Bulutlar selam durdu mu? 
Yerlerin kalbi vurdu mu? 
Dünyaya geldiğin zaman?
Aşkını candan duymuşum, 
Canım yoluna koymuşum.
Tam dokuz yaşındaymışım
Dünyaya geldiğin zaman.
Kimbilir nasıl güzeldin, 
Göklerden yere süzüldün...
Benim alnıma yazıldın
Dünyaya geldiğin zaman
(1933)
<end>

<start>
Beni en güzel günümde
Sebepsiz bir keder alır.
Bütün ömrümün beynimde
Acı bir tortusu kalır.
Anlıyamam kederimi, 
Bir ateş yakar derimi, 
İçim dar bulur yerimi, 
Gönlüm dağlarda bunalır.
Ne kış, ne yazı isterim, 
Ne bir dost yüzü isterim, 
Hafif bir sızı isterim, 
Ağrılar, sancılar gelir.
Yanıma düşer kollarım, 
Görünmez olur yollarım, 
En sevgili emellerim
Önüme ölü serilir...
Ne bir dost, ne bir sevgili, 
Dünyadan uzak bir deli...
Beni sarar melankoli: 
Kafamın içersi ölür.
<end>

<start>
Niçin bu derenin suları kara, 
Niçin böyle hırçın akıyor dere? ..
Niçin deli gibi koşup kenara, 
Billurdan kancalar takıyor dere? ..
Arzun tutunmaksa eğer sahile, 
Ey dere, bu coşkun gayret nafile! 
Bu sahil ki savmış nice kafile
Seni tutar mı, ey suyu mor dere? ..
Ağlama ey dere! ..Gürültüsüz ak..
Kader bu: Ne yapsan suyun akacak! 
Çok zordur çırpınıp tutunamamak: 
Fakat bir kere de bize sor dere! ..
(Servetifünun,12.05.1927)
<end>

<start>
Arzularım muayyen bir haddi aşınca
Ve kulaklar sözlerime sağırlaşınca
Bir ihtiras duyup vahşi maceralara
Çıkıyorum bulutları aşan dağlara.
Tanrıların başı gibi başları diktir, 
Bu dağları saran sonsuz bir genişliktir, 
Ben de katıp vücudumu bu genişliğe, 
Bakıyorum aşağılarda kalan hiçliğe.
Bu dağların bir rakibi varsa rüzgardır.
Rüzgar burda tek başına bir hükümdardır.
Burda insan duman gibi genişler, büyür.
Bu dağlarda ıstıraplar, sevinçler büyür.
Buralarda her düşünce sona yakındır, 
Burda her şey bizden uzak, ‘O’ na yakındır.
Burda yoktur insanların düşündükleri, 
Rüzgar siler kafalardan küçüklükleri.
Yanağıma çarpar geniş kanatlarını, 
Ve anlatır mabutların hayatlarını.
Arasıra kulağını bana verdi mi, 
Ben de ona anlatırım kendi derdimi.
‘Ey dağların dertlerini dinleyen rüzgar! 
Benim artık yalnız sana itimadım var.
Gelmiş gibi uzaktaki bir seyyareden
Yabancıyım bu gürültü dünyasına ben.
Etrafımın sözlerine aklım ermedi, 
Etrafım da bana asla kulak vermedi.
Senelerden beri hala anlaşamadık, 
Ben de kestim anlaşmaktan ümidi artık.
Gözlerimde hakikati sezen bir nurla
Etrafımı süzüyorum biraz gururla.
Bir dürbünün ters tarafı gibi bu dünya
En büyük şey, en asil şey küçülür burda.
Burda yalan para eden biricik iştir, 
Burda her şey bir yapmacık, bir gösteriştir.
Kimi coşar din uğruna geberir, yalan! 
Kimi gider vatan için can verir, yalan! 
Bir filozof yetmiş eser yazar, yalandır; 
Bir kahraman istibdadı ezer, yalandır.
Şairlerin büyük aşkı fani bir kızdır, 
Bu dünyada herkes sinsi, herkes cılızdır.
Ne hakiki aşktan burda bir çakan vardır, 
Ne de onu görse dönüp bir bakan vardır, 
Her büyüklük cüzzam gibi dökülür burda, 
En muazzam ölüm bile küçülür burda.
Benim kafam acayip bir dimağ taşıyor, 
Her dakika insanlardan uzaklaşıyor.
Zaman zaman mağlup olsam bile etime, 
İnsan olmak dokunuyor haysiyetime.
Büyük, temiz bir arkadaş arıyor ruhum, 
İşte rüzgar, şimdi sana sığınıyorum! 
Asaletin yeri yoktur gerçi hayatta, 
En asil şey seni buldum kainatta, 
Güneş gibi ne bin türlü ışığın vardır, 
Ne de süse, gösterişe baktığın vardır.
Deniz gibi muamma yok derinliğinde, 
Bir ferahlık, bir saflık var serinliğinde.
Bir dev gibi küçük, mızmız sesleri yersin, 
Allah gibi görünmeden hüküm sürersin.
Düşmanıyım ben de cılız güzelliklerin, 
Rüzgar! Bu dağ başlarında çırpınan serin
Kanatların gökyüzünde akan bir seldir, 
Bana kudret ve cesaret veren bir eldir.
Beşerlikten uzaktayım senin ülkende, 
Senin gibi azamete aşıkım ben de.
İşte Rüzgar! Senin gibi ben de deliyim.
Islıklarım senin gibi inlemelidir, 
Herkes beni ürpererek dinlemelidir.
Rüzgar! Sana, yalnız sana benzemeliyim.'
(1931)
<end>

<start>
Seneler sürer her günüm, 
Yalnız gitmekten yorgunum; 
Zannetme sana dargınım, 
Ben gene sana vurgunum.
Başkalarına gülsem de, 
Senden uzakta kalsam da, 
Sevmediğini bilsem de
Ben gene sanavurgunum.
Dağları aşınca başım, 
Geri kaldı her yoldaşım, 
Gerl sevgilim, gel kardaşım, 
Ben gene sana vurgunum.
Gönlüm seninkine yardı, 
Aynı şeyleri duyardı; 
Ayaklarımız uyardı...
Ben gene sana vurgunum.
<end>

<start>
Öyle günler gördüm ki, aydın gökler kararıp
Bahtım bir bulut gibi üstüme çöker oldu,
Her gözümü yumunca tanıdık yüzler görüp,
Hayaller alev alev beynimi yakar oldu.
Ümitsizlik, gariplik dört tarafımı sarıp
Yüzüm sırıtsa bile, içim yaş döker oldu.
Her sabah ilk ışiklar gözlerimi oyardı,
Uyanan taş duvarlar iniltimi duyardı.
Öyle günler gördum ki, duvarlar gelir dile,
Gözumde canlanırdı eşkiya masalları.
Varlığımı sarardı, hain bir isteyişle
Görmediğim yumuşak bir düşmanın elleri
Kafada çelik gibi fikirler dursa bile
Kalplerin eksik olmaz böyle zayıf halleri:
Bazen kendi kendimin elinden kurtulurdum,
Kalbimi bir çamurda çırpınırken bulurdum.
Öyle günler gördüm ki, dost dediğim insanlar
Ben yanına varınca dudağını kıvırdı.
Bir zamanlar yanımda ağız açmayanlar
Sırtımı sıvazladı, bana oğüt savurdu.
Silahsız gördüğüne saldıran kahramanlar
En alçak tekmelerle beni yere devirdi.
Ruhum bir heykel gibi düşüp parcalanırdı.
Bu sesleri duyanlar gülüyorum sanırdı.
Öyle günler gördüm ki, tabanca sakağımda
Tasarladım aydınlık dünyayı bırakmayı
Gönlüm acıklı buldu, en ateşli çağımda
Sönük bir yıldız gibi boşluklara akmayı
Tabancanın namlusu ısındı yanagımda,
Parmagım istemedi tetiğini çekmeyi
Bir sonbahar yağmuru gibi içim ağlardı
Bir şeyler fakat beni yaşamağa bağlardı.
Ey bir tane sevgilim, ben bugün yaşıyorsam
Sanma ki hayat tatlı, insanlar hoş olmustur,
Dağ başında bir kaya gibiyim şöyle dursam
Etrafım eskisinden daha bomboş olmuştur
Yalnız sana borçluyum bugün dünyada varsam:
Seni her andığımda gözlerim yaş olmuştur
Yaşlar ki bir ırmaktır, dertleri sürür gider,
Gözyaşları içinde seneler yürür gider.
Yok olmak isteğiyle kalbim attığı zaman,
Bana: Yaşa der gibi gülen senin yüzündü.
Dizlerim bir batakta yorgun yattığı zaman
Bacaklarıma kuvvet veren senin hızındı.
Yaşaran gözlerimde, güneş battığı zaman
Sıcak bir yuva gibi tüten senin dizindi.
Sen aklıma gelince her şey gülümserdi.
Ağaçlar sarkı söyler, rüzgar tatlı eserdi.
Ey sevgilim, bilirsin benim ne çektiğimi:
Garip başimın derdi bir yürek taşıyorum.
Anlarsın niçin uzak yerlere baktığımı:
İçinde yaşanmaz bir dünyada yaşıyorum.
Görünce gülme sakın çırpınıp aktıgımı:
Ilık ve aydınlık bir denize koşuyorum.
Sen benim sevgilimsin, sevsen de, sevmesen de,
Aradığım yerlere benzeyiş buldum sende.
<end>

<start>
Göklerde kartal gibiydim.
Kanatlarımdan vuruldum; 
Mor çiçekli dal gibiydim,
Bahar vaktinde kırıldım.
Yar olmadı bana devir,
Her günüm bir başka zehir; 
Hapishanelerde demir
Parmaklıklara sarıldım.
Coşkundum pınarlar gibi,
Sarhoştum rüzgarlar gibi; 
İhtiyar çınarlar gibi
Bir gün içinde devrildim.
Ekmeğim bahtımdan katı,
Bahtım düşmanımdan kötü; 
Böyle kepaze hayatı
Sürüklemekten yoruldum.
Kimseye soramadığım,
Doyunca saramadığım,
Görmesem duramadığım
Nazlı yarimden ayrıldım.
<end>

<start>
Sevip sevip yarı ele kaptırmak
Kara bahtın bana eski işidir.
Ömrümdeki yıllar kadar yar sevdim
Her biri bir başkasının eşidir.
Canlar verdim her birinin yoluna,
Hepsi girdi bir yiğidin koluna,
Bülbül bile kondu bir gül dalına,
Boşta gezen bizim gönül kuşudur.
Baktığım yok üzüntüye, sevince.
Feryat etmem yar başından savınca,
Benim gibi sevmelidir sevince:
Ne göz görür, ne kulağım işitir.
Kara saçım dik başımda kar oldu,
Ak saçımla yar sevmesi ar oldu,
Bana vuran eller değil, yar oldu,
Bu dert benim dertlerimin başıdır.
Kimi aşık dileğine ulaşır,
Sevdiğiyle cümbüş eder, gülüşür,
Kimi benim gibi garip dolaşır,
Asıl aşık kam almıyan kişidir.
<end>

<start>
Gerçi, kafamı vurdum duvarlara yeisle; 
Gerçi, benden kaçtığın zaman yanlış bir hisle, 
'Niçin anlaşılmadım? ' diye çok inledimdi.
Şimdi kalbim rahattır, şimdi başım serindir...
Kalbim ki senin en son sığınacak yerindir
Ve tekrar geleceğin günü bekliyor şimdi...
Çünkü insanlar yarın isteyince etini, 
Aradığın lekesiz kardeş muhabbetini, 
Yalnız benim serseri kalbimde bulacaksın...
Maskesi çabuk düşer temiz olmayanların; 
Nihayet içyüzünü görerek insanların, 
Göğsüme küçük bir kuş gibi sokulacaksın...
Ben ki her şeye dudak büken bir derbederim, 
Ne kimseye yar olur, ne bahtiyar ederim, 
Fakat sana her zaman hürmetle tapacağım...
Taşlar bile sarsılır duyduklarımı yazsam
Ah kardeşim! .. Ben seni hiçbir şey yapamazsam
Ebedi yapacağım! .. Ebedi yapacağım! ..
(1928)
<end>

<start>
Burda çiçekler açmıyor,
Kuşlar süzülüp uçmuyor,
Yıldızlar ışık saçmıyor,
Geçmiyor günler, geçmiyor.
Avluda olta vururum; 
Kah düşünür, otururum,
Türlü hayaller görürüm; 
Geçmiyor günler, geçmiyor.
Gönülde eski sevdalar,
Gözümde dereler, bağlar,
Aynada hayalim ağlar,
Geçmiyor günler, geçmiyor.
Dışarda mevsim baharmış,
Gezip dolaşanlar varmış,
Günler su gibi akarmış...
Geçmiyor günler, geçmiyor.
Yanımda yatan yabancı,
Her sözü zehir gibi acı,
Bütün dertlerin en gücü; 
Geçmiyor günler, geçmiyor.
<end>

<start>
Dillerde gezen adım: 
Bir seciyesiz, bir it.
Nedense olamadım, 
Sizin gibi bir yiğit...
Ne gaye taşıyorum, 
Ne bir dağ aşıyorum; 
Delice yaşıyorum, 
Ne ihtiras, ne ümit...
Yuh...Eğer hayat buysa, 
Bu ahmakça uykuysa...
Bana kim sokulduysa
Hadi dedim, hadi git! ..
Bende çok şey var ama, 
Akıl filan arama...
Ciddiyetle arama
Koydum dikenli bir çit.
Saçıma düşen aklar, 
Ne bir macera saklar; 
Çıkarmaz bu dudaklar, 
Ne bir küfür ne tevhit...
Korkutmaz beni ölüm, 
Bir şeytan kadar hürüm.
Süremez bende hüküm
Ne Allah, ne de Nahit...
<end>

<start>
Ey gönül, kuşa benzerdin,
Kafesler sana dar gelir; 
Bir yerde durmaz gezerdin,
Hapislik sana zor gelir.
Ey gönül, acaip huyun,
Boğazından geçmez tayın,
Acır testindeki suyun; 
Aklına nazlı yar gelir.
Gözlerin uzağa bakar,
Kimden ne beklediğin var? 
Yar semtinden gelen rüzgar
'Seni unuttu! ' der gelir.
Bakmazsa senin yüzüne
Çok görme elin kızına; 
Dışarda serbest gezene
Hapiste yatan hor gelir.
Ayağında gezen itler,
Başının üstünden atlar; 
Hapise düşen yiğitler
Yari dışarda kor gelir.
<end>

<start>
Dağlar dik, çeşmeler kuru
Yarimin benzi çok sarı
Ölüm var, dönülmez geri
Yürü yağız atım yürü...
Dağlar geçilmiyor kardan
Aman yok candarmalardan
Ayrılamadım bu yardan
Yürü yağız atım yürü...
Yarim bu gece yoruldu
Kaçırdığıma darıldı
Bak daha sıkı sarıldı
Yürü yağız atım yürü...
Nasıl titriyor korkudan
Kaldırdım onu uykudan
Sesler geliyor doğudan
Yürü yağız atım yürü...
Peşime düştü takipler
Boynumu bekliyor ipler
Zeybekler seni ayıplar
Yürü yağız atım yürü...
<end>

<start>
Altın saçlarını sıkıca tarar, 
Sonra iki örgü yana bırakır; 
Ayağında pembe dallı mor şalvar, 
Taze gelin gibi süzülür Çakır...
Beyaz ellerine kına yaraşır, 
Mavi gözleriyle bir içim sudur.
Efeler onu el üstünde taşır; 
Köyün bir tanecik orospusudur.
Çakır'sız olamaz hiç bir eğlence
Herkesingönlünü kaplar çünkü sis...
Bazan mal olsa da iki üç gence, 
Yine Çakır'ını ister her meclis...
Geniş meydanlarda yakılır çıra, 
Çakır nazlı nazlı dokunur 'def'e...
Süt gibi rakıyı sunar Çakır'a
Gür bıyıklı, ateş gözlü bir efe...
gitgide açılır sırma cepkenler; 
Kıllı göğüslerinden süzülür rakı.
Bazan birisinin bağrına girer, 
Elma soymak için alınan çakı...
Çakır yılan gibi döner, kıvrılır
-Sırma saçlarında fildişi tarak-
Tabanca çekilir, bıçak sıyrılır, 
O döner elini şıkırdatarak...
Yalnız bazı kere taze gelinler, 
'Bize kocamızı ver! ...diye inler...
O zaman Çakır'ın gözü doludur...
O zaman gözünün önüne gelen
Cepheden şehitlik alıp yükselen
İncecik bıyıklı bir yavukludur...
<end>

<start>
Ruhumun dalgaları, koşup kabarmayınız.
Her damlanız tutuşan göğsüme birer bıçak.
Kalbim bir kayadır ki, nerdeyse yıkılacak, 
Hayalden köpüklerle kalbimi sarmayınız.
Dümdüz olsam diyorum, ve kumlu  bir sahili 
Yalayan sular gibi siz de yavaşlasanız.
Bilmediğim yeni bir masala başlasanız, 
Çekilse kulağımdan hatıraların dili.
Ey eski günler artık bana yaklaşmayınız, 
Ey hayaller, vurmayın kalbimin sert taşına.
Bütün bir hayat bile değmez bir göz yaşına, 
Ruhumun dalgaları, köpürüp taşmayınız.
<end>

<start>
Ey yar, bu mektubu aldığın demde
Kara topraklara verdim kendimi...
Herşey bana engel oldu alemde,
Bir çoşkun nehirdim, yıktım bendimi.
Benim gönlüm doğusundan deliydi; 
Başka dünyaların saşkın seliydi...
Bunun böyle olacağı belliydi...
Her şey biter sel yerine döndü mü...
Dünya durmaz, bahar olur, kış olur,
Belki senin gözün yaş olur,
Ben garibim, benim gönlüm hoş olur,
Sevdiklerim ayda yılda andı mı...
Yıldız olur sana ışık tutarım,
Bülbül olur pencerende öterim.
Yer altında belki rahat yatarım
Yer üstünde çektiklerim dindi mi...
Şimdi yaşamayı tatlı bulursun,
Koşarsın, gülersin, tez yorulursun,
Bir gün olur yine bana gelirsin
Deli gönlün yaşamağa kandı mı...
<end>

<start>
Kurbağa gördü kızı
Birden kesildi hızı
Gözleri yaşlı dedi
Dibimde var bir sızı
<end>

<start>
Göğsümde gözlerinin sapladığı bir bıçak, 
Beynimde hayaliyle alevlenen bir ocak...
İçerim bu haldeyken herkes garip bulacak: 
Başımı sükunetle taşlara vurduğumu...
Bu sükut çiğnenen bir muhabbetin yasıdır.
Bu sükut bir kömürün içerden yanmasıdır.
Bu sükut beynimdeki cinnetin potasıdır; 
Görüp aldanmayınız sessizce durduğumu...
Ben de nihayet bütün bağları kıracağım; 
Onu ıssız dağlara alıp kaçıracağım, 
Etini bir canavar gibi ısıracağım
Ve, herkes seyredecek nasıl kudurduğumu.
(1928)
<end>

<start>
Yüzü parladı ayın, 
Bir ses geldi uzaktan: 
Hasta yorgun bir kadın
Şimdi çalıyor keman...
Eriyor, bükülüyor, 
Ayın altında evler...
Kemandan dökülüyor, 
Semailer, peşrevler...
Keman hırçın, mariz, 
Asabını geriyor; 
Dalgalan bir kaç iz, 
Karanlıkta eriyor...
Bazan hazin bir beste, 
Gönüllerde yanıyor; 
Geceden deste deste
Nağmeler toplanıyor...
Sen ey karanlıklara 
Hicran dağıtan kadın! 
Git başka bir diyara! 
Kalbimi parçaladın...
<end>

<start>
İki üç gece kuşu ötüşürken derinde, 
Hayaletler uçuştu bu yangın yerlerinde.
Gölge gibi yokluğa karıştı yanık evler 
Bacalar gökyüzüne uzanan iri devler
Gibi yumruklarını karanlıklara sıktı...
Gece ümitsizsizlerin kalbinden karanlıktı.
Bir silâhın alevi yırttı bu karanlığı, 
Görüldü bir vücudun yerinde sallandığı...
Uzakta kaybolurken hızlı koşan adımlar, 
Kucakladı kanlı bir vücudu kaldırımlar...
Bir kurşunla yerlere yıkılan bir serseri
Kazıyor tekmeliyor ayaklarıyla yeri...
Gemi halatı gibi kolları geriliyor; 
Vücudu yılan gibi kıvrılıp seriliyor...
Ölümün korkusudur şimdi beynini yakan.
Bir ıstırap nehridir ağzından dökülen kan.
Gözleri deli gibi fırlamış çanağından; 
Yaşlar yuvarlanıyor ateşli yanağından...
Dalga dalga kan olmuş mor çiçekli mintanı, 
Göğüsünü parçalayıp çıkmak istiyor canı...
Istırap korku hüzün gözlerinde birikmiş, 
Sönük nazarlarını  sabit bir yere dikmiş.
O gözler bazan her şey bazan da buzlu bir cam...
Renksiz dudaklarını araladı: 
-Ah anam! ..
Acı bir hırıltıyla  parçalandı gıtlağı; 
Ecel çözdü hayatla arasındaki bağı.
Çenesi yana düştü gözünün feri söndü, 
Vücudundaki en son hayat eseri söndü...
Halbuki  bir zamanlar bu da kabadayı imiş, 
Bu da adam öldürmüş bu da canlara kıymış; 
Günahının tokadı onu da yere serdi: 
Kuduz köpek gibi sokaklarda geberdi...
<end>

<start>
Aşk seni harab etmez mi? 
Takatını tüketmez mi? 
Sendeki ateş bitmez mi? 
Yetmez mi gönül, yetmez mi?
Aşkına yoktur enzade,
Aklını aldı o taze,
Aleme oldun kepaze,
Yetmez mi gönül, yetmez mi?
Yar yoluna baktırdığın,
Uykusuz bıraktırdığın,
Aşk yüzünden çektirdiğin,
Yetmez mi gönül, yetmez mi?
Hangi derdimi sayayım? 
Aşka nasıl dayanayım? 
Yandım, daha mı yanayım? 
Yetmez mi gönül, yetmez mi?
Göğsümde tıkanır sesim,
Yok yaşamaya hevesim; 
Ben bir dermansız bikesim.
Yetmez mi gönül, yetmez mi?
<end>

<start>
Martıların gözlerinden dinledim
İstanbul'un boğazı yanmış dün gece
Yıldızlar şahitlik etmiş, güya suçlu benmişim
Oysa can, yemin olsun yanağımdan süzülen denize
Ben bu şehre yüreğimi içirmedim
Göklerden hicran yağdı, İstanbul'lu bir geceydi
Yere düşen her damlanın yüreğinde sen vardın
İsmin dudaklarımda idamlık bilmeceydi
Yalansa kahrolayım, sen İstanbul kokardın
Sevda dediğin gülüm bir busedir dudağımda
Bıçak gibi, yasak gibi, kan gibi...
Utanır, intihar ederdi ölüm,
Hayata rest çekip ağladığımda, 
Korkak gibi, tutsak gibi, yaşanmamış an gibi...
Ben lal olmuş bülbülüm, sen deli gülsün bağımda
Toprak gibi, yaprak gibi, candan özge can gibi
Kuş uçmaz kervan geçmez dağımda, 
Kah aşkı yağan kar tanesi
Kah Leyla tüten rüzgardın
Zambak gibi leylak gibi,
Sigaramda duman gibi
Sevdiceğim, sen İstanbul kokardın
Dayadım ondörtlüyü İstanbul'un şakağına
İstediğim gül içmekti gözlerinden bir yudum
Seni sordum gündüzlerce bu şehrin her sokağına
Söylemedi, inat ettim gece seni uyudum
Ben bir sana, bir bu şehre gül dedim
Ayla toprak şahittir, şahittir denizle gece
Sensizken, İstanbul'da bir kez olsun gülmedim
Yıllar kapımı çaldı, ellerinde vur emri
Yokluğun var sen yoktun, ölüm geldi ölmedim
Ağladım yüreğimde sen, sende divane İstanbul
Aşkından hatıra dedim göz yaşımı silmedim
Ben bir sana, bir bu şehre gül dedim
Belki de can ben bu şehri güller için çok sevdim
Gözlerimden dökülen yaş denizi ıslatıyor
Sevda kilim, hasret nakış, gönül derdi dokuyor
Çatlayası deli yürek 'sen sen' diye atıyor
Oy gece gözlüm oy, İstanbul seni kokuyor
<end>

<start>
Yar adıyla başlayayım sözüme
Gülsüz bağda bülbül ötmez kurbanım
Sözü önce söyleyeyim özüme
Yoksa kalpten kalbe gitmez kurbanım
Sen senin olmazsan tüm dertler biter
Varını yokunu mürşidine ver
Ustanın elinde kütük ol yeter
Teslim olan zarar etmez kurbanım
Güvenme kendine ben oldum diye
Pişenler hamım der, bir düşün niye
Tövbe lazım ettiğimiz tövbeye
Bir tövbeyle bu iş bitmez kurbanım
İltifat beklemek kırılmak nedir
O kapıdan kovsa sen bacadan gir
Ha sevmiş ha dövmüş ikisi de bir
Sevmese kaşını çatmaz kurbanım
Çalış nasibini al dünyadan yana
Ama sanma dünya yar olur sana
Ahiret parası lazım insana
Güneş hep batıdan batmaz kurbanım
Hizmet yoksa himmet olmaz bu kesin
Hem hizmet nimettir böyle bilesin
Gayret et gönle gir “benimdir” desin
Sultan kölesini atmaz kurbanım
Yap dediğini yap emrine göre
Bu iş bensiz olmaz deme boş yere
O eli tutmuşsa insan bir kere
Nefsini hesaba katmaz kurbanım
Cahiller ağzını açınca ben der
Ben deyip yol alan var mı hiç göster
Eli hep güzel gör kendini hep yer
Tezek  su dibine batmaz kurbanım
Günahtı sevaptı bunlar boş hesap
Her neyi yaparsan Allah için yap
Avamın işidir bu hesap kitap
Aşıklar kar zarar gütmez kurbanım
Dua kabul, niye sıddıkın ahı
Ne dedi hızıra nakşibend şahı
Hatırla idrak et anla bu rahı
Ben sadıkım demek yetmez kurbanım
Sadakat ne derse doğru demekmiş
Onsuz doğrulara eğri demekmiş
Sadakat sıddıkın bağrı demekmiş
Ciğer yanar duman tütmez kurbanım
Er olmak isteyen serinden geçer
Bir saki elinden badeyi içer
Seç deseler yarin zehrini seçer
Ağyarın balını tatmaz kurbanım
Sözün özü derdi minnet bil cana
Yare can ver ki can yar olsun sana
Serdar isen serini koy meydana
Kurbanlara bıçak tutmaz kurbanım
<end>

<start>
Elde mızrap dilde türkü değilsin
Nasıl çalsın söylesene saz beni
Bende ben ol herkes beni sen bilsin
Bak aynaya senden gizli süz beni
Sultan iken baş üstünde tuttuğun
Viran edip kölem diye sattığın
Hasretlere ilmek ilmek attığın
Kördüğümüm, vuslatım ol çöz beni
Bir ah etmem senden gelen bin derde
Arat beni vur emriyle her yerde
Katilime bir resmini gösterde
Görmüş olsun seni gören göz beni
Suya kanar aşka susar niceler
Gözyaşımı mesken tutar geceler
Harf çıldırsa deli olsa heceler
Anlatamaz seni bilmez söz beni
<end>

<start>
Bir yudum aşkını bana çok gördün
Çöllere atıp da yüz deme bari
Vermek istemedin istemek verdin
Kendini kendinden süz deme bari
Hem her şeyde varsın hem hepsinde yok
Elestte tek oldun dünyada bir çok
Hem yay ol diyorsun hem hedef hem ok
Çıktığım yokuşa düz deme bari
Beni tat diyerek sen beni tattın
Sanki beni benim için yarattın
Vuslat bile yoktu hicrana attın
Bensiz ol benimle gez deme bari
Tövbeye muhtaçken tövbemin ahı
Sensiz işlemedim hiç bir günahı
Madem ki sağımdan çektin eyvahı
Solumda durana yaz deme bari
Güya her perdeden öte yerdesin
Ya perde yok ya sen sana perdesin
Tamam sustum sormuyorum nerdesin
Taktığın perdeye göz deme bari
Nice dilberleri peşine takıp
Kimin yolda kimin çölde bırakıp
Hadi gel der gibi uzaktan bakıp
Attığın kazığa naz deme bari
<end>

<start>
Kerem kendi suretini görmeden
Sen artık aslı-na bürün demişler
Ferhat doğduğu gün isim vermeden
Bu çocuk ne kadar şirin demişler
<end>

<start>
Ne zaman umrumda ne mekan benim
Yarından vazgeçtim dünden vazgeçtim
Ne bu ömür benim ne de can benim
Ben seni göreli benden vazgeçtim
Derde hedef oldum sen oksun diye
Güllere yalvardım sen koksun diye
Sen yoktun yanımda sen yoksun diye
Akşamdan geceden günden vazgeçtim
Sensiz ne yurdum var ne yerim dedim
Senden sorarlarsa ne derim dedim
Belki kavuşursam üzerim dedim
Ben senin uğruna senden vazgeçtim
<end>

<start>
Aklıma düştü gözlerin
Boynumu büktüm ağladım
Elveda dediğin yerin 
Yanına çöktüm ağladım
Anılar gezdi kanımda
Seni aradım yanımda
Tesbih gibi her anımda
Hasreti çektim ağladım
Her seven boyun eğmiş
Ayrılık ne yaman şeymiş
Gözden yaş dökmek neymiş
Gözümü döktüm ağladım
İçim garip gönlüm darda 
Gözlerim karşı duvarda
Ben her akşam aynalarda
Yüzüne baktım ağladım
<end>

<start>
Güldüğün gün yaratıldı gülmeler
Kelime var oldu konuştuğun an
Yoktu ağlamasan göklerde keder
Yalnızlık bir hiçti yalnız kalmasan
Gönlüne borçludur aşk ahengini
Yaşadın diye var zaman ve mekan
Seninle tanıdı her şey kendini
Var bile bir yoktu sen var olmasan
<end>

<start>
Mendiline aşk düşer kar bakışlı dağlarda
Gözlerinde buz yanar dilenciler şahının
Ceylanlar su başında susuzluktan ağlar da
Anlarsın türküsünü bir ömürlük ahımın
Mendiline aşk düşer kar bakışlı dağlarda
Elinden seni içmek avare bir yıldızın
Uyutmak uykuları kör geceler boyunca
İki büklüm dururken başucunda sonsuzun
Kapanmak secdelere geldiğini duyunca
Elinden seni içmek avare bir yıldızın
Rakseder dudağında bedensiz kelebekler
Aşk değil mi cevabı çıldırtan bilmecenin
Bir sen kaldı geride, o hala seni bekler
Özlemiyle güneş ağlar döneceğin gecenin
Raks eder dudağında bedensiz kelebekler
Zamansız vurgun yürür kuşların kanadına
Ay ışığı gülemez, kapanırsa kapılar
Dalgalanan ben olurum, denizlerin adına
Sende bir rüzgar eser, beni virane kılar
Zamansız vurgun yürür kuşların kanadına
Utanır kaldırımlar gözlerimin renginden
Yürüdüğüm boşlukta gölgem hatıra kalır
Bir an gelirki kalbim firar eder kalbinden
Güneş karanlığa kızar, gökyüzünden usanır
Utanır kaldırımlar gözlerimin renginden
Kardan adam öpmez ki çöllerin dudağını
Deliler sultanıyım, hüzne diyet ödeyen
Gökler niye yazmamış gözlerinin çağını
Aşkı nerden bilecek bir kerecik ölmeyen
Kardan adam öpmez ki çöllerin dudağını
<end>

<start>
Ben bir deli rüzgar sen nazlı çiçek
Her sabah busemle yoklarım seni
Gerçek kadar rüya düş kadar gerçek
Bir anın içinde koklarım seni
Kalbime gel eşiğinde dur desem
Kapıyı bul el sürmeden vur desem
En sonunda gel içeri gir desem
Gelme git, bir ömür beklerim seni
Tam giderken vuslat bana ar desem
Yar mı aşktır aşk mı daha yar desem
Çözen gelmez aşka dair sır desem
Çözüp gel sinemde saklarım seni
Çek yeter kalbimden ellerini çek, 
Terk edip gitmezsem bu aşk bitecek
Hani bir sır vardı ey nazlı çiçek
Fırtınan olursam haklarım seni
<end>

<start>
Sen son cümle ben noktayım
Bitme bensiz bitme sakın
Bana benden uzaktayım
Sana senden fazla yakın
Sen körebe ben yoktayım
Azlığını bildim çokun
Hem karada hem aktayım
Gözsüz görüp elsiz dokun
Her yakına ıraktayım
Nerde hani nerde kokun
Sekizinci duraktayım
Yedi renge bıçak sokun
Su bende ben kuraktayım
Var uzakta yok'ta yakın
Sana bensiz varmaktayım
Sakın durma gitme sakın
<end>

<start>
Ne beni terk etmek ne sana varmak
Aşkından başka bir vebal kalmadı
İradem hiçliğe süzülen ırmak
Ben benim demeye mecal kalmadı
Düşümde bir ağaç yukarda kökler
Gölgeler düş görür aynalar bekler
Annenin yüzünde ağlar bebekler
Gerçekten başka bir masal kalmadı
<end>

<start>
Kelime muammâ, sevgi kör bıçak
Anlatmaya kalksam dil kan oluyor
Resimde soluyor baktığım çiçek 
Toprağı koklasam, gül kan oluyor
Sustukça içimde haykıran bir ses
Diyor ki ümitten ümidini kes
Seni anıp sigaramdan bir nefes
Çeksem; duman alev, kül kan oluyor
Sazımla konuşsam susmak zûl diye
Bir türkü yollasam sana gül diye
Vursam mızrabımı hadi gel diye
Yollar çıkmaz sokak, tel kan kokuyor
Bir şâir âh çeker boyun bükerek
Ne lâfa hâcet var, ne söze gerek
Biri dostum dese, bu kahpe yürek, 
Dosta doğru giden al kan oluyor!
(1998 Ankara)
<end>

<start>
Sevda senedine bir imza attım
Neyleyim icraya geldi yalnızlık
Seni vermem diye bin yemin ettim
Benden beni bile aldı yalnızlık
Lokman hekim libasını giyerek
Senin tek tabibin benim diyerek
Kanımı içerek ömrüm yiyerek
Derdime dermanı buldu yalnızlık
Senin suretinde kapladı beni
Aşk diye hicrana sapladı beni
Önce kendisiyle topladı beni
Sonra sensizliğe böldü yalnızlık
O şimdi padişah ben garip köle
Elveda mutluluk merhaba çile
Ezerdi sen varken karınca bile
Köleydi kapımda kuldu yalnızlık
Sende düşüp gittin kendi derdine
Gölgem firar etti hasret yurduna
Çekip gittim kaf dağının ardına
Hoşgeldin diyerek güldü yalnızlık
Yeter artık dedim kavgadan bıkıp
Ölüyorum seni yalnız bırakıp
Anlaştık diyerek elimi sıkıp
Peşimden toprağa daldı yalnızlık
<end>

<start>
<end>

<start>
sırrımı çözmeden atma kendini 
sevda dergahında çıraksın verda
coşup dalgalarca yıkma bendini
yagmurum dedikçe kuraksın verda
okyanusun kalbi olsaydım keşke
iltifat etmezdim harabe köşke
mor ufuklar gibi yakınsan aşka
bana gölgem kadar ıraksın verda
tek gerçek yalansa gözlerim yalan
renkleri bilmem ki gözlerim yalan
yürüdüğüm gerçek izlerim yalan
durak bilmez kalbe duraksın verda
solgun bir renk bürüyünce düşümü
sır ağladim bir sen gördün yaşımı
kalbine söyle de artık peşini
bıraksın şu kalbin bıraksın verda
<end>

<start>
Ateşe ve suya yeminle
İnsanların üşüdüğünü görmeden bildik, 
İçimizdeki ateşin sadece bizi yaktığını...
Ve susuzluk ne demek
Boğul, 
Kendinden dinle
Yağmuru şemsiyesiz sevdiğimiz gün
Bulutlar bile yoktu
Islanırken seninle...
<end>

<start>
Susar mı şu gönül bir gün gelir de
Duyduğum her bir ses sen olur musun
Erir mi var ve yok gün gelir bir de
Aldığım her nefes sen olur musun
(Ankara 20003)
<end>

<start>
Sevda dergahında divane oldum
Susarak ismini anar yüreğim
Kalbinin oduna pervane oldum
Bir gün dursa bile yanar yüreğim
Bir gaflet anında girdin özüne
Sırların sırrıydı, erdin özüne
Dert senden gelirse, derdin özüne
Gülerek kendini banar yüreğim
Bu nasıl yanmaktır, bu nasıl çile
Aşkınla çevirdim deryayı küle
Yanında sen yoksan ateşte bile
Buz tutar, kar olur, donar yüreğim
Haykırdı hicranlar, türküler sustu
Tek senle barıştı, tek bana küstü
Lal olmuş bülbüldür her akşamüstü
Gönül pencerene konar yüreğim
Kırık bir saz olur senin elinde
Bin çile hıçkırır bir tek telinde
Avare sakidir hasret ilinde
Vuslatı, vuslata sunar yüreğim
Uyutur uykuyu kalır uykusuz
Sana sevgi dolu bana duygusuz
Gün olur çöllerde Mecnundur susuz
Gün olur Leyla'ya pınar yüreğim
Sen sevda yolcusu, yüreğim bir han
Ben çile mahkumu, yüreğim zindan
Sensiz kurak çölde kırılmış fidan
Seninle asırlık çınar yüreğim
Bir nasihat sana benden hediye
Mansur'un izinde dolaşmak niye
Haykırıp durursun 'aşk benim' diye
Dara çekilmek mi hüner yüreğim?
<end>

<start>
Bir garip hikaye bir meçhul konu
Ne başı malumdur ne belli sonu
Bilmem ki nereden tanırdım O'nu
Kırık bir aynada gördüm galiba
Saç dağınık boyu benim kadardı
Buruşmuş suratı sanki mezardı
Neyin var deseydim belki kızardı
Sadece bir selam verdim galiba
Duruşu vakarlı tavrı ağırdı
O gün sokaklar lal gece sağırdı
Yürüdüm şair gel diye bağırdı
İrkildim aniden durdum galiba
Yavaşça yaklaştım kaşını çattı
Öfkeli bakışı sanki tokattı
Saatlerce bana beni anlattı
Korkmasam sen kimsin derdim galiba
Söyledi ağladım sustu inledim
Bir tek bakışında aşkı dinledim
Sükutu şerh eden sözü anladım
Şiir defterini dürdüm galiba
Ateştim hem aşkın külü değildim
O gülzar ben bağın gülü değildim
O geceden evvel deli değildim
Ruhuyla ruhumu ördüm galiba
Ve güldü yüzünde sonsuzu tattım
Kapat gözlerini dedi kapattım
Eyvah diye birden etrafa baktım
Bir gölgem bir de ben vardım galiba
Terk etmek reva mı kalbimi çelip
Al beni de götür bir daha gelip
Sırrın hududunu aşkınla delip
Aklın zincirini kırdım galiba
<end>

<start>
Sevda sınavını kaybettin kıştan
Yazıma erinme yıkıl karşımdan
Daha haberin yok, kabuktan dıştan
Özüme bürünme yıkıl karşımdan
Bülbül sandım, karga çıktın bilmedim
Klavuzum sen oldukça gülmedim
Bir gaflet anında sevgilim dedim
Sözüme barınma yıkıl karşımdan
Yok, derdin üstüne derdi yığma yok
Gökte güneş olsam, sana doğma yok
Sen sultan ben köle, öyle yağma yok
Gözüme görünme yıkıl karşımdan!
<end>

<start>
Haykırır sükûtu, surdadır nöbet
Ölüm kement atıp, güler ölüme 
Son durak ezelde, ilk nasıl ebet? 
İç kendi kanını, çıldır kelime!
Akıl sudan kova, hakikat kuyu
Çözdüğüm her suâl, cevaba perde
Yaktım da suları yıkayan suyu
Güneşi ıslatan o ateş nerde?
Ara dur kendini belâ hastası 
Sen varsın yokluğu çıldırtan yokta
Rûhun bedenine deli yaftası 
Yay sensin kendine çevrilen okta!
(26/06/1997 Kayseri)
<end>

<start>
Dağların başında bulutum derken
Dipsiz bir kuyunun dibiyim şimdi
Anneler gönlümden sevgi emerken
Aç susuz bir bebek gibiyim şimdi
Gördüğüm hayalmiş bildiğim yalan
Talan var aklımda gönlümde talan
Sensin sen her şeyden geriye kalan
Tabiyim tabiyim tabiyim şimdi
<end>

<start>
Gözde mi gizli yalan aynalar mı bilmece
Görenler beni toprak seni et kemik sansın
Son dönüş gemisini sular yaksın bu gece
Doğ ufuktan İstanbul ayışığı kıskansın
Can beden gurbetinde sen sılasın ey şehir
Güneş buseni tadar geceyi aydınlatır
Senle şerbettir ölüm sensiz yaşamak zehir
Sus da anlat İstanbul sükut kalbi çınlatır
Sende rüzgarsız gönül ben gönülsüz fırtına
Sana sen kaldı saat vuslatına bir adım
Şu tabutu İstanbul yükleniver sırtına
Yokluğuna kanarken toprağına susadım
<end>

<start>
Hayat sensiz işkence
Senle ölüm süs bana
Barışmak sensizlikse
Sonsuza dek küs bana
Beni yakıp kavuran
Bir dur desem bin vuran
Senden sana savuran
Rüzgarımol es bana
Hem baharsın hem karsın
Bir gerçeksin bir sırsın
Bırak hasret haykırsın
Sen vuslatı sus bana
Anlamazsın bildim yar
Gayrı isyan doldum yar
Darağacın oldum yar
Gel kendini as bana
<end>

<start>
Yoklukta gözlerimdir
Varlıkta perdem benim
Bir anlayabilsem bir
Bu aynalar nem benim
Biter mi nasıl neden
Soyunsam kelimeden
Seni senden seyreden
Hem değilim hem benim
Aynalara ayna yar
Aynada bir ayna var
Dile gelsin aynalar
Sen değilsem kim benim
<end>

<start>
Esir güneş pervanedir hürriyet gecesine 
Yakamozlar göz kırpmaz, öldürürsen şarkımı 
Kulak verir kâtiller, kurbanının sesine 
Umut mudur ellerin, avuçların korku mu? 
Esir güneş pervanedir hürriyet gecesine...
Demin akrep boğuldu, şimdi susuz yelkovan
Ya gel de bengisu ol, ya deryaya dalsana 
Sen zamansız ölüsünü, kalbimde senli zaman 
Ölümsüz saatlerde aşk türküsü çal bana 
Demin akrep boğuldu, şimdi susuz yelkovan...
Rüyamda rüzgâr eser, ben öldürdüm kuşları 
Kanlı yola hediyen, mâsun ayak izlerim
Gözlerin işlese de alnımdaki suçları 
Celladım sen olursan, söz adını gizlerim
Rüyamda rüzgâr eser, ben öldürdüm kuşları...
Aşk nakışlı bûseyi yeter ki ver giderim, 
İsyankâr gecelerin en hüzzam şafağında.
Gözlerinde dalıp da belki bir 'âh' ederim, 
Hicran sözlü yolların nihâvent sokağında.
Sende bir 'sen' olmayı, sensizlikle öderim, 
Aynalarda sen varsın, ben yokluk otağında.
Devâsâ bir sevdâya elvedâdır kaderim, 
Seni sensiz yaşamanın, müebbetlik çağında...
İ
<end>

<start>
Aşkın tarifi yok vuslat muamma
Bir gönle girip çöz çözebilirsen
Gönül sahipleri bilirler amma
Susarlar bakıp sez sezebilirsen
Aşık maşuk varsa elbet aşk vardır
Yar aşkı bilmeyen kendine yardır
Aşk dediğin hem var hem yok diyardır
Yokta varı bul gez gezebilirsen
Bir dem ateştir aşk bir dem de sudur
Ne O aşk değildir ne de aşk O dur
Su damlar kalemden kağıt tutuşur
Yanma ıslanma yaz yazabilirsen
<end>

<start>
Yürek dalga söz kumsal
Rüzgar sensin ey şair
Kumlar kurak deniz lal
Es hadi aşka dair
Bilmem ne zaman nasıl
Gelir geçer her fasıl
Aşk şair aşktır asıl
Gerisi hep vesair
<end>

<start>
Ney eyledin ruhu aşka
-Aynaya atılan taşın-
Boşluğa düşmesi gibi
Ben yokum nefesten başka
Kuş derken kuş sesi gibi
Ney eyledin ruhu aşka
Düşümde Yusuf'un düşü
İmtihan kuşkusu gibi
Aynaya atılan taşın
Ney üfler gölgesi kuşa
Sanki bir başkası gibi
<end>

<start>
Ey mavi göklerin beyaz ve kızıl süsü,
Kız kardeşimin gelinliği, şehidimin son örtüsü,
Işık ışık, dalga dalga bayrağım! 
Senin destanını okudum, senin destanını yazacağım.
Sana benim gözümle bakmayanın
Mezarını kazacağım.
Seni selâmlamadan uçan kuşun
Yuvasını bozacağım.
Dalgalandığın yerde ne korku, ne keder...
Gölgende bana da, bana da yer ver.
Sabah olmasın, günler doğmasın ne çıkar:
Yurda ay yıldızının ışığı yeter.
Savaş bizi karlı dağlara götürdüğü gün
Kızıllığında ısındık; 
Dağlardan çöllere düştüğümüz gün
Gölgene sığındık.
Ey şimdi süzgün, rüzgârlarda dalgalı; 
Barışın güvercini, savaşın kartalı
Yüksek yerlerde açan çiçeğim.
Senin altında doğdum.
Senin altında öleceğim.
Tarihim, şerefim, şiirim, her şeyim:
Yer yüzünde yer beğen! 
Nereye dikilmek istersen,
Söyle, seni oraya dikeyim!
<end>

<start>
Şehitler tepesi boş değil, 
Biri var bekliyor. 
Ve bir göğüs, nefes almak için; 
Rüzgar bekliyor. 
Türbesi yakışmış bu kutlu tepeye; 
Yattığı toprak belli, 
Tuttuğu bayrak belli, 
Kim demiş meçhul asker diye?
Destanını yapmış, kasideye kanmış. 
Bir el ki; ahretten uzanmış, 
Edeple gelip birer birer öpsün diye fâniler! 
Öpelim temizse dudaklarımız, 
Fakat basmasın toprağa temiz değilse ayaklarımız. 
Rüzgarını kesmesin gövdeler 
Sesinden yüksek çıkmasın nutuklar, kasîdeler.
Geri gitsin alkışlar geri, 
Geri gitsin ellerin yapma çiçekleri! 
Ona oğullardan, analardan dilekler yeter, 
Yazın sarı, kışın beyaz çiçekler yeter! 
Söyledi söyleyenler demin, 
Gel süngülü yiğit alkışlasınlar 
Şimdi sen söyle, söz senin.
Şehitler tepesi boş değil, 
Toprağını kahramanlar bekliyor! 
Ve bir bayrak dalgalanmak için; 
Rüzgar bekliyor! 
Destanı öksüz, sükûtu derin meçhul askerin; 
Türbesi yakışmış bu kutlu tepeye 
Yattığı toprak belli, 
Tuttuğu bayrak belli, 
Kim demiş meçhul asker diye? ...
<end>

<start>
Yelkenler biçilecek, yelkenler dikilecek; 
Dağlardan çektirilen, kalyonlar çekilecek; 
Kerpetenlerle sûrun dişleri sökülecek!
Yürü; hâlâ ne diye oyunda, oynaştasın? 
Fâtih'in İstanbul'u fethettiği yaştasın!
Sen de geçebilirsin yardan, anadan, serden
Senin de destanını okuyalım ezberden
Haberin yok gibidir taşıdığın değerden
Elde sensin, dilde sen; gönüldesin, baştasın
Fâtih'in İstanbul'u fethettiği yaştasın!
Yüzüne çarpmak gerek zamânenin fendini! 
Göster: kabaran sular nasıl yıkar bendini! 
Küçük görme, hor görme, delikanlım kendini!
Şu kırık âbideyi yükseltecek taştasın; 
Fâtih'in İstanbul'u fethettiği yaştasın
Bu kitaplar Fâtih'tir, Selim'dir, Süleyman'dır; 
Şu mihrab Sinânüddin, şu minâre Sinân'dır; 
Haydi, artık uyuyan destanını uyandır!
Bilmem, neden gündelik işlerle telâştasın
Kızım, sen de Fâtihler doğuracak yaştasın!
Delikanlım! işaret aldığın gün atandan! 
Yürüyeceksin! Millet yürüyecek arkandan! 
Sana selâm getirdim Ulubatlı Hasan'dan!
Sen ki burçlara bayrak olacak kumaştasın; 
Fâtih'in İstanbul'u fethettiği yaştasın!
Bırak, bozuk saatler yalan yanlış işlesin! 
Çelebiler çekilip haremlerde kışlasın! 
Yürü aslanım, fetih hazırlığı başlasın
Yürü, hâlâ ne diye kendinle savaştasın? 
Fâtih'in İstanbul'u fethettiği yaştasın!
<end>

<start>
Biz,kısık sesleriz...minareleri,
Sen,ezansız bırakma Allahım!
Ya çağır şurda bal yapanlarını,
Ya kovansız bırakma Allahım!
Mahyasızdır minareler...göğü de,
Kehkeşansız bırakma Allahım!
Müslümanlıkla yoğrulan yurdu,
Müslümansız bırakma Allahım!
Bize güç ver...cihad meydanını,
Pehlivansız bırakma Allahım!
Kahraman bekleyen yığınlarını,
Kahramansız bırakma Allah'ım!
Bilelim hasma karşı koymasını,
Bizi cansız bırakma Allah'ım!
Yarının yollarında yılları da,
Ramazansız bırakma Allah'ım!
Ya dağıt kimsesiz kalan sürünü,
Ya çobansız bırakma Allah'ım!
Bizi sen sevgisiz,susuz,havasız;
Ve vatansız bırakma Allah'ım!
Müslümanlıkla yoğrulan yurdu,
Müslümansız bırakma Allah'ım!
<end>

<start>
Seccaden kumlardı...
Devirlerden, diyarlardan
Gelip göklerde buluşan
Ezanların vardı.
Mescit mümin, minber mümin..
Taşardı kubbelerden Tekbir,
Dolardı kubbelere "amin"!
Ve mübarek geceler, dualarımız,
Geri gelmeyen dualardı.
Geceler ki pırıl pırıl,
Kandillerin yanardı!
Kapına gelenler ya MUHAMMED,
- Uzaktan, yakından -
Mümin döndüler kapından!
Besmele, ekmeğimizin bereketiydi; 
İki dünyada aziz ümmet,
MUHAMMED ümmetiydi.
Konsun yine pervazlara
Güvercinler; 
"Hu hu"lara karışsın
Aminler..
Mübarek akşamdır; 
Gelin ey Fatiha’lar, Yasin’ler!
Şimdi SENİ ananlar, anıyor ağlar gibi..
Ey yetimler yetimi,
Ey garipler garibi; 
Düşkünlerin kanadıydın,
Yoksulların sahibi..
Nerde kaldın ey RESUL,
Nerde kaldın ey NEBİ?
Günler, ne günlerdi, ya MUHAMMED; 
Çağlar ne çağlardı:
Daha dünyaya gelmeden
Müminlerin vardı..
Ve bir gün ki gaflet
Çöller kadardı,
Halime’nin kucağında 
Abdullah’ın yetimi,
Amine’nin emaneti ağlardı!
Hatice’nin goncası,
Aişe’nin gülüydün.
Ümmetin gözbebeği,
Göklerin RESULÜYDÜN..
Elçi geldin, elçiler gönderdin.
Ruhunu ALLAH’a,
Elini ümmetine verdin.
Beşiğin, yurdun, yuvan
Mekke’de bunalırsan
Medine’ye göçerdin.
Biz bu dünyadan nereye 
Göçelim, ya MUHAMMED? 
Yeryüzünde, riya, inkar, hıyanet
Altın devrini yaşıyor..
Diller, sayfalar, satırlar
"Ebu Leheb öldü"diyorlar:
Ebu Leheb ölmedi, ya MUHAMMED; 
Ebu Cehil, kıtalar dolaşıyor!
Neler duydu şu dünyada
Mevlid’ine hayran kulaklarımız; 
Ne adlar ezberledi, ey NEBİ,
Adına alışkın dudaklarımız! 
Artık, yolunu bilmiyor; 
Artık, yolunu unuttu
Ayaklarımız! 
Kabe’ne siyahlar
Yakışmamıştı, ya MUHAMMED,
Bugünkü kadar!
Haset gururla savaşta; 
Gurur, Kaf Dağı'nda derebeyi..
Onu da yaralarlar kanadından,
Gelse bir şefkat meleği.
İyiliğin türbesine
Türbedar oldu iyi!
Vicdanlar sakat
Çıkmadan yarına.
İyilikler getir, güzellikler getir
Adem oğullarına!
Şu gördüğün duvarlar ki
Kimi Taif’tir, kimi Hayber’dir.
Fethedemedik ya MUHAMMED,
Senelerdir.
Ne doğruluk, ne doğru; 
Ne iyilik, ne iyi..
Bahçende en güzel dal,
Unuttu yemiş vermeyi.
Günahın kursağında
Haramların peteği!
Bayram yaptı yabanlar; 
Semave’yi boşaltıp
Save’yi dolduranlar.
Atını hendeklerden-bir atlayışla-
Aşırdı aşıranlar.
Ağlasın Yesrib,
Ağlasın Selman’lar!
Gözleri perdeleyen toprak,
Yüzlere serptiğin topraktı.
Yere dökülmeyecekti, ey NEBİ,
Yabanların gözünde kalacaktı!
Konsun yine pervazlara
Güvercinler; 
"Hu hu"lara karışsın
Aminler.
Mübarek akşamdır; 
Gelin ey Fatiha’lar, Yasin’ler!
Ne oldu, ey bulut,
Gölgelediğin başlar? 
Hatırında mı, ey yol,
Bir aziz yolcuyla
Aşarak dağlar taşlar,
Kafile kafile, kervan kervan
Şimale giden yoldaşlar!
Uçsuz bucaksız çöllerde,
Yine, izler gelenlerin,
Yollar gideceklerindir.
Şu tekbir getiren mağara,
Örümceklerin değil; 
Peygamberlerindir, meleklerindir.
Örümcek ne havada,
Ne suda, ne yerdeydi.
Hakkı göremeyen 
Gözlerdeydi!
Şu kuytu, cinlerin mi; 
Perilerin yurdu mu? 
Şu yuva-ki bilinmez,
Kuşları hüdhüd müdür,
Güvercin mi kumru mu? 
Kuşlarını bir sabah,
Medine’ye uçurdu mu?
Ey Abva’da yatan ölü,
Bahçende açtı dünyanın 
En güzel gülü; 
Hatıran, uyusun çöllerin
Ilık kumlarıyla örtülü!
Dinleyene, halâ,
Çöller ses verir:
"Yaleyl! " susar,
Uğultular gelir.
Mersiye okur Uhud,
Kaside söyler Bedir.
Sen de, bir hac günü,
Başta MUHAMMED, yanında Ebubekir; 
Gidenlerin yüz bin olup dönüşünü
Destan yap, ey şehir!
Ebubekir’de nur, Osman’da nurlar.
Kureyş uluları, karşılarında
Meydan okuyan bir Ömer bulurlar; 
Ali’nin önünde kapılar açılır,
Ali’nin önünde eğilir surlar.
Bedir’de, Uhud’da, Hayber’de
Hakk’ın yiğitleri, şehit olurlar.
Bir mutlu günde, ki ölüm tatlıydı; 
Yerde kalmazdı ruh.. kanatlıydı.
Konsun-yine-pervazlara
Güvercinler; 
"Hu hu"lara karışsın
Aminler.
Mübarek akşamdır; 
Gelin ey Fatiha’lar, Yasin’ler!
Vicdanlar, sakat çıkmadan,
Ya MUHAMMED, yarına; 
İyiliklerle gel, güzelliklerle gel
Adem oğullarına!
Yüreklerden taşsın
Yine, imanlar! 
Itri, bestelesin Tekbir’ini; 
Evliya okusun Kur’an’lar! 
Ve Kur’an’ı göz nuruyla çoğaltsın
Kayışzade Osman’lar!
Naatını Galip yazsın,
Mevlid’ini Süleyman’lar! 
Sütunları, kemerleri, kubbeleriyle
Geri gelsin Sinan’lar! 
Çarpılsın, hakikat niyetine
Cenaze namazı kıldıranlar!
Gel, Ey MUHAMMED, bahardır.
Dudaklar ardında saklı
Aminlerimiz vardır! ..
Hacdan döner gibi gel; 
Mirac’dan iner gibi gel; 
Bekliyoruz yıllardır!
Bulutlar kanat, rüzgar kanat; 
Hızır kanat, Cibril kanat,
Nisan kanat, bahar kanat; 
Ayetlerini ezber bilen
Yapraklar kanat..
Açılsın göklerin kapıları,
Açılsın perdeler, kat kat! 
Çöllere dökülsün yıldızlar; 
Dizilsin yollarına
Yetimler, günahsızlar! 
Çöl gecelerinden, yanık
Türküler yapan kızlar
Sancağını saçlarıyla dokusun; 
Bilal-i Habeşi sustuysa
Ezanlarını Davut okusun!
Konsun-yine-pervazlara
Güvercinler; 
"Hu hu"lara karışsın
Aminler..
Mübarek akşamdır; 
Gelin ey Fatiha’lar, Yasin’ler!
<end>

<start>
İlk kundağın
Ben oldum, yavrum; 
İlk oyuncağın
Ben oldum.
Acı nedir
Tatlı nedir... bilmezdin
Dilin damağın
Ben oldum.
Elinin ermediği
Dilinin dönmediği
Çağlarda, yavrum
Kolun kanadın
Ben oldum
Dilin dudağın
Ben oldum.
Belki kıskanırlar diye
Gördüklerini
Sakladım gözlerden
Gülücüklerini...
Tülün duvağın
Ben oldum!
Artık isterlerse adımı
Söylemesinler bana
'Onun Annesi' diyorlar...
Bu yeter sevgilim bu yeter bana!
Bir dediğini 
İki etmiyeyim diye 
Öyle çırpındım ki
Ve seni öyle sevdim sana
O kadar ısındım ki
Usanmadım, yorulmadım, çekinmedim
Gün oldu kırdın...
İncinmedim; 
İlk oyuncağın
Ben oldum... Yavrum
Son oyuncağın
Ben oldum...
Layık değildim
Layık gördüler
Annen oldum yavrum
Annen oldum!
<end>

<start>
Çocuk, çok sevdi ağacı...
Verirdi ona, her kış
Çiçekleri olaydı!
Ağaç, çok sevdi çoçuğu...
Öperdi altın saçlarından
Dudakları olaydı!
Ve ona öptürmek için,
Eğilirdi yerlere kadar; 
Yanakları olaydı!
Dökerdi önüne hepsini
Gümüşten, altından, sedeften
Oyuncakları olaydı!
Ve çoçuk gittikten sonra,
Böyle kalır mıydı ağaç? 
Ne olurdu onun da
Bacakları olaydı,
Ayakları olaydı!
<end>

<start>
Ezanımdan alışıp tekbîre, 
Buldunuz mutluluk, imanımla...
Vatan ettim sizi ey topraklar
Beş vakit damgalayıp alnımla.
<end>

<start>
Kayıklarla kayıkçılar
Dalgıçlarla balıkçılar
Bilirsin:ne ister,deniz!
Kendini bu isteklerin:
Yelkenlerin küreklerin
Altına seriver, deniz!
Balıkların,kandillerin
Ne varsa olsun ellerin
Bana mavini ver deniz!
<end>

<start>
Bir âbide istersen eğer, Ağrı'ya git! 
Yükseklerden gelen büyük çağrıya git! 
Çıkmışken yolcu, Ağrı'nın zirvesine, 
Dönmek ne demek? Kanatlanıp Tanrı'ya git!
<end>

<start>
Gök mavi, başak sarışın...
Tadı ne güzel barışın.
Karları ılık olacak
Yarın yuvalarda kışın.
On altı yaş kucağına
Koşabilir yirmi yaşın
Kanatları üzerinde
Aşkın, dileğin, alkışın.
Gök mavi, başak sarışın...
Tadı ne güzel barışın!
Fakat senin on savaşa
Değer, ey yurt, bir karışın!
<end>

<start>
Bardaktan seni içmek
Seni teneffüs etmek havada...
Dolaşmak,dolaşmak sana dönmek
Seni bulmak yuvada...
Yolumuzda aylar, yıllar
Basamak basamak...
Basamakların çıkamadığı yere 
Kanatlarınla çıkmak...
Boşaltmak takvimden günleri
Günlerin üstünden yollara bakmak
Rüzgarla esmek, sularla akmak...
Baharı yollamak yollara
Alıkoymak bir nisanın tadını...
Dışarda herkes gibi seslenmek sana
Ve koynunda söylemek asıl adını...
İnanmak,inanmak,inanmak
Ninnilerinle uyuyup,türkülerinle uyanmak...
<end>

<start>
Ne demekmiş
“Yasak! ”
İşiniz mi kalmadı
Yapacak? 

Ne diye karışırsınız
Saçımıza-başımıza, 
Bizi oyuncağınız mı sandınız
Bakıp yaşımıza? 

Sebebini anlatamayacağınız
Çocukça bir devrin hevesinden
Karşınızdaki en güzel portreleri
Mahrum ettiniz çerçevesinden!
Kim demiş, ki: 
“Başörtüsüydü o! ”
Başımızın -renk renk-
Süsüydü o! 

Altında saçlarımız, 
Arkadan, ne hoş sarkardı; 
Kimimizde -örgü örgü- sarmaşıklaşır...
Kimimizde, su olup akardı! 

           *                    
          * *                   

Şu, bu nâmına “Yasak! ” demiş
Bulundunuz, tezelden; 
Ne olurdu, anlasaydınız biraz da, 
Güzellikten, güzelden! 

           *                    
          * *                   
Siz, bizden değilsiniz, 
Tanımıyoruz hiç birinizi, 
Çekin başımızdan
Ellerinizi! 

Bir gericilik tutturmuşsunuz; 
Gericilik değil, Türk'ün köy modasıdır bu...
Üstelik, ninemizin başımızda
Taşıdığımız hatırasıdır bu! 

Dediniz: “Çıkacak başınızdan
Başörtünüz! ”
Alın -öyleyse- onunla
Yüzünüzü örtünüz!
<end>

<start>
Ağlayın, parmakları nur 
Sularından kınalı kızlarım 
Ağlasın Meraga göklerinden 
Meraga'ya bakıp yıldızlarım
Yollara Kürşadlar uzanmış ölü 
Ağlasın Akülke, ağlasın Sütgölü 
Yiğitlerim uyur gurbet ellerde 
Kimi Semerkant'ta bekler beni 
Kimi Caber'de
Caber yok, Tiyanşan yok, Aral yok 
Ben nasıl varım? 
Ağla ey Tanrı dağlarından 
İndirilmiş Tanrım
Şu yakın suların 
Kolu neden bükülmez 
Fırat niçin, Dicle niçin, Aras niçin 
Benden doğar, bana dökülmez?
Ben ki ateşle konuşurdum.selle konuşurdum 
İdil'le Tuna'yla Nil'le konuşurdum 
''Sangaryos''u ''Sakarya'' yapan 
''İkonyom''u ''Konya'' yapan 
Dille konuşurdum
<end>

<start>
Hastalık, sevgisizlik, öksüzlük...
    Neler geçirdim ben! 
Çıkabilseydi bir, 'güzel' diyecek
    Güzelleşirdim ben!
<end>

<start>
Kimi, boşlukta sızar asude; 
Kimi, bekler gecelerden seheri..
Farkı yoktur gecenin gündüzden, 
Ne çıkar yanmasa ufkun feneri
Tunç taslarda içerler kaderi
Bu ecel şerbetinin bekrileri.
Kim bilir, belki giden yolcuların
Bu sefer son seferi
Sisli gözlerde cihetler silinir, 
Kimsenin kimseden olmaz haberi
Ne semavatı görürler, ne yeri
Bu ecel şerbetinin bekrileri.
İçlerinden biri vardır ki aba
Bilerek sırtına çekmiş kederi
Yolda lakin onu dimdik yürütür
Belde imanının altın kemeri
Gecenin, gölgelerin şaheseri
Bu ecel şerbetinin bekrileri.
Seslenir da’veti bir meçhulün; 
Bir nida der: İleri! 
Ki nihayet bir ilahi gecenin
Kapısından süzülürler içeri
Ve aşarlar o karanlık kemeri
Bu ecel şerbetinin bekrileri
<end>

<start>
Ana, eski günlerinden
Gelen, tadlı bir düş gördü...
Baba, dilediğinden çok
Altın gördü, gümüş gördü.
Engelleri yene yene,
Yol olmuştu ayla sene:
Delikanlı, ülküsüne
Giden bir yürüyüş gördü.
Gecelerin ortasında
Neler yoktu aynasında:
Küçücük kız, rüyâsında
Kendini büyümüş gördü.
<end>

<start>
Siz büyük Türkiye'yi gerçekleştirecek olan Ülkücüler! ! !  
 Siz Oğuzların, Kür Şadların, Alparslanların, Fatihlerin, Yavuzların, Abdülhamidlerin, Yunus Emrelerin, Mevlanaların, Hacı Bektaşların, Sütçü İmamların, Dilşad Sultanların, Nene Hatunların, Gevher Nesibelerin, Malhun Hatunların torunları olan Ülkücüler; 
 'Gafillerin ardında Allah'ı anan; kaçanların ardında vuruşan, ölüler arasında diri olan gibidir.' Kutlu Peygamber sözünün muhatabı olmak için çalışın. 
 Yolunuz açık olsun. Cenab-ı Allah, taşıyamayacağımız yükü omuzlarımıza yüklemesin. Yüce Yaradan kendi dini için gayret eden herkese yardım etsin. 
 'Gençliğin acı haline' 
 'Öldün mü ey gençlik? 
 Eğer öldünse haber ver: ''Onlara hicviye yazan kalemim sana da mersiye yazsın. Yahut ölmediğini ispat et ki, sana olan büyük imanım sarsılmasın ve sana olan destanım boşa gitmesin.''
<end>

<start>
Torunlarım dört yana, kol kol, gitsin; 
Malazgird'den İstanbul'a yol gitsin! 
Gelip sana çarpan gücü, yavaştan
Anlamazsa, haritadan sil, gitsin!
Şehidlerim, Tanrı'ya, al al, gitsin, 
     Yaralıma su verene bal gitsin!
Taclarını bir şey sanan gururlar
Tahtlı gelip, taclı gelip kul gitsin! 
Fakat, harb bu: kalmak da var, ölmek de; 
Esir olup kalmaktansa öl, gitsin!
Şehidlerim uçmağa, al al, gitsin, 
     Yaralıma su verene bal gitsin!
Çekilirmiş gibi davran merkezde 
İki yandan sağ yürüsün, sol gitsin! 
Olsa da son saatin son dakkası, 
Senden aman dileyeni sal, gitsin!
Şehidlerim, Allah'a, al al, gitsin, 
     Yaralıma su verene bal gitsin!
Ve gönlünden kopup, bize bir yaprak, 
Bir tomurcuk gönderene gül gitsin.
Düğünlerde tadı gelsin barışın: 
Kızlarıma duvak gitsin, tel gitsin!
Şehidlerim Huzura, al al, gitsin, 
     Yaralıma su verene bal gitsin!
<end>

<start>
Sen, mermi yaratırsın;
Ben, ondan saray yaparım!
Suya ektiğin kamışı
Keser, biçer ney yaparım!
Yuvada Havvâ'ya gelin,
Âdem'i güvey yaparım!
Şu manâsız mesafeyi
En yaparım, boy yaparım!
Yeter ki sen... ver ben ondan
Mutlaka, birşey yaparım!
Bir yalıncık gönderirsin;
Tarar, süsler bey yaparım!
Gökteki öksüz dilimi
Bayrağıma ay yaparım!
<end>

<start>
Şu mavi dağların uzaklarında
Bir akar suyun adıdır 'Fırat'
Ve sevdiğim çocuğun dudaklarında
Sevdiğim bir türkünün adı...
Türkünün tadına karışır
Söyliyen dudakların tadı.
Ey beyaz çocuk, sarışın çocuk, 
Dilinde her şey güzelleşen
Cana yakın çocuk...
Kızım, kardeşim...
Günler, geceler ötesi, 
Gelirse beklediğim
Masal gecesi; 
Şu fani dünyada her murad olsun
Ve senden doğacak kızımın
Adı 'Fırat' olsun!
<end>

<start>
Biz böyle bir gün için gelişmiş ikizleriz; 
Boyundan öpme çürür, öpülecek bizleriz...
<end>

<start>
Tarihlere,destanlara yol bulabilsem
Hiç durmadan düşünmeden geri giderim...
Buna şaşma ki geçmişte yaşamayı ben,
Gelecekte  yaşamaya tercih ederim.
<end>

<start>
Yanaklar  öpmedesin, öptürüp  yanaklarını; 
Böyle  geçsin  bu  günlerin  varsın.
Sen  ey  çocuk! Öpülüp  öpmenin  ne  olduğunu; 
Dudaklarında  dudaklar  duyunca  anlarsın!
<end>

<start>
Sen de  bilirsin ki, iki  kurşunla; 
Bana  kolay  kolay  gelmezdi  ölüm.
İstedim ki  sana  'kaatil'  desinler:
Bunun'çin  öldüm.
<end>

<start>
Senin ey gönül, siyah balıklarına
Yem atar yolcular, gelip, burdan
Ver derinden bakanların gözüne
Görünür bir beyaz balık, nurdan.
<end>

<start>
Varlığından şu güzel ülkeyi kurtarsak da; 
Adımından kalan izler, lekedir toprakta!
<end>

<start>
Varsın biraz da yollar çeksin benim cefamı 
Artık verin çocuklar, artık verin asamı!. 
Bir başka kâinata, bir başka yurda yol var; 
Siz örtünün garipler siz örtünün abamı! 
Yorgun düşüp uzandım altında asumanın; 
Gölgende buldum ey dal bir anne ihtimamı. 
Şahane manzaraydı dünya sınırlarında 
Bir kubbenin rüku’u, bir zirvenin kıyamı.
Yükseklerinde ömrün dağlar, sular kovuklar: 
Yükseklerin diliyle tekrar edin nidamı! 
Dağlar lisana geldi, gökler lisana geldi; 
Şerh oldu Mesnevi’den yıldız 
Şerh oldu Mesnevi’den yıldızların kelamı. 
Şeffaf mavinizden abdest alıp el açtım 
Artık yakındayım, ey gökler, duyun duamı!
<end>

<start>
'Tanrı misafiriyiz.' deyip kondular Tanrı'm! 
Benim evimi senin evin sandılar, Tanrı'm!
<end>

<start>
Doruk beyaz, dere mavi; 
Etekler, yeşil çuhadan..
Dağlar, koskoca dünyayı
İkiye böler ortadan...
Ki nesi kalır dünyanın
Dağları çeksen aradan?
Kartal, süzülür yuvadan; 
Yuvası vardır kayadan.
Dağlarda kartopu diye
Birbirine ay atan
Kızlar... ki dudakları al...
Alları, değil boyadan.
Dağ uykulariyle mahmur
Yüzlerini, gün doğmadan, 
Seyrederler, ya suyun ya
Ayın tuttuğu aynadan.
Yaratırken şu dünyayı
Yeri, göğüyle yaradan, 
Dağı sahiden yaratmış, 
Geri kalanı şakadan! 
Kurtlarına helâl olsun
Ne alırlarsa ovadan!
<end>

<start>
Ne içindeyim zamanın, 
Ne de büsbütün dışında; 
Yekpare, geniş bir anın
Parçalanmaz akışında.
Bir garip rüya rengiyl....................
<end>

<start>
Uyu! Gözlerinde renksiz bir perde,
Bir parça uzaklaş kederlerinden.
Bir ruh gülüm....................
<end>

<start>
Bursa'da eski bir cami avlusu,
Küçük şadırvanda şakırdayan su.
Orhan zamanından kalma bir duvar...
Onunla bir yaşta ihtiyar çınar
Eliyor dört yana sakin bir günü.
Bir rüyadan arta kalmanın hüznü
İçinde gülüyor bana derinden.
Yüzlerce çeşmenin serinliğinden
Ovanın yeşili göğün mavisi
Ve mimarilerin en ilahisi.
Bir zafer müjdesi burda her isim:
Sanki tek bir anda gün, saat, mevsim
Yaşıyor sihrini geçmiş zamanın
Hala....................
<end>

<start>
Bir günümüz bile sensiz geçmezken
             Şimdi mezarına hasretiz anne...
Issız bir mezarlık, kimsesiz bir yer
Gölgesinde ulu, loş bir mâbedin
Bir yığın toprakla bir parça mermer
S....................
<end>

<start>
Durgun havuzları işlesin bırak
Yaprakların güneş ve ölüm rengi,
Sen kalbini dinle,ufku....................
<end>

<start>
Her şey yerli yerinde; havuz başında servi 
Bir dolap gıcırdıyor uzaklarda durmadan 
Eşya fışkırmış gibi tılsımlı bir uykudan, 
Sarmaşıklar ve böcek sesleri sarmış evi.
Her şey yerli yerinde; masa, sürahi, bardak, 
Serpilen aydınlıkta dalların arasında....................
<end>

<start>
Kader cellâdına
Sessiz uzat boynunu; 
Acıma ne kendine, ne de gelecek günlerine
Yalnız bir düşünceye yum gözlerini
Son darbe inmeden evvel, en son anda
Bir çiçek, bir kuş, bir tebessüm ol; 
Düşüncen kurtarsın seni senden,
Bil! Biraz sonra....................
<end>

<start>
Kime dokunsam sensin
Kimi çağırsa dudaklarım...
Başımın tacı, canım efendim.
Görün....................
<end>

<start>
Aşk dediğin nedir ki
Tenden bedenden sıyrık
Çocukl....................
<end>

<start>
Mavi, maviydi gökyüzü
Bulutlar beyaz, beyazdı
Boşluğu ve üzüntüsü
İçinde ne garip yazdı...
Garip, güzel, sonra mahzun
Işıkla yağmur beraber, 
Bir türkü ki gamlı, uzun, 
Ve sen gülünce aç....................
<end>

<start>
Aylar geçip yıllar olsa da
Yıllar geçip zaman dolsa da
Aşkın arzuları beni boğsa da
Bir gün seversin diye bekleyec....................
<end>

<start>
Ne güzel geçti bütün yaz
Geceler küçük bahçede
Sen zambaklar kadar beyaz
Ve ü....................
<end>

<start>
Bu akşam rüyamda Leylâ'yı gördüm, 
Derdini ağlarken yanan bir muma; 
İpek saçlarını elimle ördüm, 
Ve bir kemend gibi taktım boynuma, 
Bu akşam rüyamda ....................
<end>

<start>
Bir gül bu karanlıklarda
Sükute kendini mercan
Bir kadeh gibi sunmada
Zamanın aralığından.
Başında bu mucizenin
Sesler, kokular ve renkler....................
<end>

<start>
İçme, ilk yudumda zehirler seni
Bahtın kadehime döktüğü şarap.
Her akşam koynunda uyutur beni, 
Her sabah alnımdan öper....................
<end>

<start>
Başımızın üstünde bir bulutun
Güneşe asılmış gölg....................
<end>

<start>
Selam olsun bizden güzel dünyaya, 
 Bahçelerde hala güller açar mı? 
 Selam olsun sonsuz güneşe, aya, 
 Işıklar, gölgeler su....................
<end>

<start>
Sen akşamlar kadar büyülü, sıcak
Rüyaların kadar sade, güzeldin, 
Başbaşa uzandık günlerc....................
<end>

<start>
Basma bu eşikte benim kalbim var, 
Kalbim ki bir uzak hayale ağlar
Kıskanç bir büyüdür bana uzletim
Zâlim arzularla tutuşan etim, 
Her akşam bir çarmıh olur ruhuma
Ben de....................
<end>

<start>
Ey bâkir cümbüşü her özleyişten sıcak
Bin uykuya yaslanmış sessiz kamaşan şafak;
Her bahçenin üstünde ve her ufuktan başka,
Yıldızların tuttuğu ayna, ezelî aşka,
Bir sır gibi hayattan ve ölümden öteye....................
<end>

<start>
Karışan saatler içinde hâtırana 
Bazı sabahlarla ikindiler yan yana, 
Değişik gülleri sanki tek bir baharın; 
Bâkir hülyasıyla beyaz ve ürkek yarın, 
O sükût bahçesi, ufkunda kuş yerine ....................
<end>

<start>
Birden bire sanki çıplak
Bir oyunuyla hafızanın
Bir kuş sesi çırpınarak
Düştü bağrına hazanın.
Her bahçenin yaba....................
<end>

<start>
Tılsımlı çocuğu saf aydınlığın 
Bu kadın vücudu beyaz ve çıplak. 
Eşiğinde sanki sonsuz varlığın
Her an değişiyor dönüp uçarak.
Ve gülümseyerek öyle derinden 
Her lâhza başka şey ve hep kendisi 
Bir başka yıldızdan veya alevden 
Anın v....................
<end>

<start>
Derin sularında bu ayna her an
Sizden bir parıltı aksettirecek
Kah çıplak bir ....................
<end>

<start>
Bir gün Icadiye`de veya Sultantepe`de, 
Bir beste kanatlanir, birden oldugun yerde
Bir kainat acilir, genis, sonsuz, büyülü, 
Bu günün rüzgarinda yikanan mazi gülü
Dagili....................
<end>

<start>
Serin rüzgarlara pencereni aç 
Karşında fecirle değişen ağaç. 
Bak, seyret ağaran rengini ufkun 
....................
<end>

<start>
Ne güzeldi o kış bahçesinde
Güllerin çok derinlerde çalışan uykusu
Sana bir bahar hazırlamak için.<....................
<end>

<start>
Rıhtımda uyuyan gemi
Hatırladın mı engini? 
Sert dalgaları, yosunu
Suların uğultusunu?
N'olur bir sabah vakti<....................
<end>

<start>
İçlenme, beyhudedir, maziyi sakın anma! 
O vefasız yavruya benzer ki günlerimiz.
Kendini yu....................
<end>

<start>
Hayır, asıl seyahat imkânlarını sanatkârlarımıza, bizi kendimize ve dünyaya tanıtacak olanlara vermeliyiz. Çünkü asıl yaşatacak olan sanattır.
İnsanoğlunun garip bir hasleti vardır. Açlığa razı olur; fakat şahsiyetinin ve talihinin yarıda kalmasına razı olmaz. Yetişebileceğini bilen bir sanatkâr yetişmezse ıztırap çeker, kendisini ve etrafını zehirler. Sanat heyecanı tersine çevrilmeyegörsün.
Şüphesiz ki sanatkârlarımız fakir bir milletin çocuğu olduklarını, bulunduğumuz yapıcı devirde bir yığın imkânsızlık içinde çırpındığımızı, iki asırlık bir mazi seyyiesinin hesabını ödediğimizi, hülâsa ancak yirmi senenin içinde hayatımıza düzen vermeğe....................
<end>

<start>
Bir gemi yanaştı Samsun'a sabaha karşı 
Selam durdu kayığı, çaparası, takası, 
Selam durdu tayfası 
Bir duman tüterdi bu geminin bacasından bir duman 
Duman değ....................
<end>

<start>
Havalar güzel gidiyor
Sen de çiçek açtın erkenden
Küçük zerdali ağacım, 
Aklın ermeden.
Bak kurt gibi kalın yapılı
Görmüş geçirmiş ağaçlara
Küçük z....................
<end>

<start>
Senin dudakların pembe
Ellerin beyaz, 
Al tut ellerimi bebek
Tut biraz!
Benim doğduğum köylerde
Ceviz ağaçları yoktu, 
Ben bu yüzden serinliğe hasretim
Okşa biraz!
Benim doğduğum köylerde
Buğda....................
<end>

<start>
Senin gözlerinden öyle acı
Bir ışık geçer ki bazan...
Melek mi, şeytan mı belli olmaz
Bakar pusularda uzaktan.
Senin ellerin öyle nâri....................
<end>

<start>
Bir uçağım olmalı benim
Binip üstüne binip üstüne
Şu dünyayı gezmeliyim,
Gidip Akdeniz kıyılarına
Merhaba demeliyim
Sıcak sıcak denizlerde
Çimen gemici çoc....................
<end>

<start>
Biz hep açık konuştuk.
Gökyüzünden maviydi sözlerimiz.
Sığ bataklarda değildik, kuşlar gibiydik,
Uçarıydık. Gözlerimizde
Şavkıyan parıltılar gibiydik.
Biz iyiye iyi, güzele güzel dedik.
Masallardan çekerdik mısraları, tülbent gibi.
Yalnız, ş....................
<end>

<start>
Bir gece habersiz bize gel 
Merdivenler gıcırdamasın 
Öyle yorgunum ki hiç sorma 
Sen halimd....................
<end>

<start>
Şimdi tarlalarda güneş vardır.
Karlar donmuştur otların uçlarında..
Artık akşamları dinlenemem
Başım avuçlarında.
İçi korku dolu kış gecesi....................
<end>

<start>
Karanlık kış günü akşam üstü
Bırak kendini sokaklara, 
Git bakalım gittigin kadar! 
Freni bozuk kamyonlar gibi
Sevda mı, umut mu, arkadaş mı, 
Anılar mı? Nerde...
Ölüm mü?....................
<end>

<start>
Kamyonlar kavun taşır ve ben
Boyuna onu düşünürdüm,
Kamyonlar kavun taşır ve ben
Boyuna onu düşünürdüm,
Niksar'da evimizdeyken
Küçük bir serçe kad....................
<end>

<start>
Bir gemi yanaştı Samsun'a sabaha karşı
Sel'am durdu kayığı, çaparı, takası
Selam durdu tayfası.
Bir duman tüterdi bu geminin bacasından, bir duman
Duman değil....................
<end>

<start>
Akşam karanlıklarla sarmaş dolaş
Sen de sarılmışsın yalnızlığına, 
Taksiler kurşun gibi gelir geçer
Troleybüsler salına salına.
Tek tük kadınlar aydınlatır cadd....................
<end>

<start>
Şimdi tarlalarda güneş vardır,
Karlar donmuştur otların uçlarında,
Artık akşamları dinlenemem
Başım avuçlarında.
İçi korku dolu kış gecesi
Hiç yatağın yo....................
<end>

<start>
O ki bardağa dökülen seraptır
(Bal yoğunluğundadır, sıcaktır, ışıktır)
O ki sabah erken bir bahçedir
(Çayır kokusudur, serinliktir, muttur)
O....................
<end>

<start>
Kim esir değildir
Kendi içerisinde?
Akşamlar hey akşamlar!
Doğmasaydım eğer
O küçük şe....................
<end>

<start>
Bir halin var seviyorum 
Küçük ellerinden daha çok
Bir halin var özlüy....................
<end>

<start>
Babalar evlerine mahçup döndü her akşam
Harp içinde.
Anaların sütü kesildi,<....................
<end>

<start>
Gel seninle resim yapalım
Bir yüz çizelim ince, 
Küçük nezleli bir burun
Ve gözler zeytin iriliğinde.
Sonra bir gelincik, ince bir boyun, ....................
<end>

<start>
Hava bugün de bulutlu
Rüzgâr daha serin esecek.
Bütün insanlar umutlu, 
Şairler mahzun gezecek.
Yağmur yağacak ince, 
Muşambalı kızlar ....................
<end>

<start>
Bilinmez hangi şehirde
Yaşarsın aşktan habersiz,
Küçük çakıl taşım, nasıl bulayım! 
Kaybolmuşsun bir kocaman nehirde.
Bu kimin çocuğu, der, seni görenler.
Benim çocuğum, diye, sesim gelir uzaktan.
Bunca kötülüğü bağışlatır bakışın
Yanakların kızarır ağlamaktan.
Bir gün sokakta rastlasam, ellerini
Alsam avuçlarıma okşasa....................
<end>

<start>
Şimdi bir rüzgar geçti buradan
Koştum ama yetişemedim,
Nerelerde gezmiş tozmuş
Öğrenemedim.
Besbelli denizden çıkıp
Kıyılar boyunca gitmiştir,
Tuz kokusu, katran kokusu, ter kokusu
Yüreğini allak bullak etmiştir.
Sonra başlamış tırmanmaya da....................
<end>

<start>
Asardın okulu her sabah
Sen de aşıktın bir zamanlar,
Geceleri sokak sokak gezerdin
Ellerin ceplerinde, yıldızları sayarak.....................
<end>

<start>
Sıvas yollarında geceleri
Katar katar kağnılar gider
Tekerleri meşeden.
Ağız dil vermeyen köylüler
Odun mu, tuz mu, hasta mı götürürler? 
Ağır ağır kağnılar gi....................
<end>

<start>
Artık ne pencerem var seni koyaca....................
<end>

<start>
Mehmet Ali' yi anası
İşe giderken doğurdu
Savaş bitiminden üç ay önce.
Az süt emdi Mehmet Ali,
Az ışık gördü....................
<end>

<start>
1917 senesinde
Topraklarında doğmuşum.
Anamdan emdiğim süt
Çeşmenden tarlandan gelmiş.
Emmilerim hudutlarında
Senin için döğüşürken ölmüşler.
Kalelerin burcunda
Uçurtma uçurmuşum,
Çimmişim derelerinde.
Bir andız fidanı gibi büyümüşüm.....................
<end>

<start>
Dostlar bilin ki burda
Bir fakir Cahit Külebi
Garaja çekilmiş hurda
Paslanmış kamyonlar gibi
Bekler durur Ankarada.
Ne kadın, ne aşk, ne kumar....................
<end>

<start>
Cebeci köprüsünün üstü
Karınca yuvasına benziyor,
Hamallar, körler, topallar,
Oturmuş nasibini bekliyor.
Cebeci köprüsü yüks....................
<end>

<start>
Evin önünde hark vardı, 
Harkın önünde alçacık köprü, 
Köprünün üstündeki çocuklar 
Hayalet gibi bir kuş gördü.
Eğilip baktık tahtalar arasından 
Uzaklardan gelme bir garip kuş. 
Kuzgun gibi,balıkcıl gibi birşey, 
Köprünün altına yorğun düşmüş.
Kutupların,denizler....................
<end>

<start>
Sen yokken gittim
Korkularımın üstüne
Hiç ardıma bakmadım
Gümüş şiirler yazdım sen yokken
Çok yangın çıktı yüreğimde
Küllerini bile savurmadım
Irak denizlerin fırtınasıydım
Uzak iklimlerin sert rüzgarları
Kulaçlarken denizinde gurbeti
Kanlı savaşlarım, 
Belalı sevdalarım olmadı hiç
Ama hep sustum, 
Hep ağladım, hep yandım sen yokken.
Bekliyorum dönüşünü yeniden, 
Bir gelsen, ....................
<end>

<start>
alnını 
dağ ateşiyle ısıtan 
yüzünü 
kanla yıkayan dostum
senin
uyurken dudağinda gülümseyen bordo gül
benim kalbimi harmanlayan isyan olsun
şimdi dingin gövdende
uğultuyla büyüyen sessizlik
birgün benim elimde
patlamaya sabırsız mavzer olsun
başını omzuma yasla
göğsümde taşıyayım seni
gövdem gövdene can olsun
söyle bana ey
ölümün açıklayıcı pervanesi
hangi yavru tek başına yiğittir
hangi yangın bir başına söndürülür
ah  herkes susuyor
hiçkimse bilmiyor içimin yangınını
ah  herkes mi susuyor
kalbimi kalbine bağladığım dostum
ah  herkes mi susuyor
kalbi kalbimize benzeyen dostlar
bir çarmıh gibi bırakıyorken kendini dünyaya
hayatın ateş renkli kelebekleri
bir bir tutuluyorken korkunç koleksiyonlar için
ah  herkes mi susuyor
bağırsam içimdeki dehşeti
hırsım deler mi toprağı
beni
acısıyla onduran
dostumu
aşkla vurduran hayat
sana
yaşananla harlanan bağrımın sevdasını akıttım
dünyanın yeni baharına
çatlarken kadim güneş
bağrım delinirken fidanların kanıyla
anamın doğurgan karnıdır diye
sevgilimin sütlenecek göğsüdür diye
dostumun üretken gülüdür diye
sana bağlandım
sana sarıldım
beni umutsuz koma
tarihle avutma beni
çünki aşkla sınanmışım sana
sana yangınla, suyla, ateşle
ölümle, yaprakla, şiirle sınanmışım
ey yaşarken kanayan acı
şimşekli gök, tufan, kan fırtınası
uçurum kıyısında hızla büyüyen ot
yapraksız bir ölümün anısı için
körpecik kuzuların derisi için
beni tarihle avutma
umutsuz koma beni
akıtsam deliren sevdamı
köpürürmü hayatı besleyen su
ey benim 
yedi başlı kartalım
her başını
bir dağ başlangıcında koyanım
senin
böyle diri bir akarsu gibi kıvrılan gövdendir
bizim aşkımızı solduranların korkusu
çünki elbette bir su
kendi akacağı toprağın sertliğini bilir
ve suyun gövdesiyle yırtılınca toprak
artık ırmak mı ne denir
işte devrim
ona benzer bir akışın hızına denir
yarın ne olur bilirim ben
bahar gelir, otlar büyür
ölüm de yapraklanır
bir dağ bulur uzun uzun bakarım
bir çam ağacı gölgesi
güzel kokular veren
bir damla güneş görünce
sana da gülümseyeceğim yarin
şimdi senin uzanıp yattığın otlarda
yarın yeni bir yeşillik büyüyecek
<end>

<start>
ben az konuşan çok yorulan biriyim
şarabı helvayla içmeyi severim
hiç namaz kılmadım şimdiye kadar
annemi ve allahı da çok severim
annem de allahı çok sever
biz bütün aile zaten biraz
allahı da kedileri çok severiz
hayat trajik bir homoseksüeldir
bence bütün homoseksüeller adonistir biraz
çünki bütün sarhoşluklar biraz
freüdün alkolsüz sayıklamalarıdır
siz inanmayın bir gün değişir elbet
güneşe ve penise tapan rüzgarın yönü
çünki ben okumuştum muydu neydi
biryerlerde tanrılara kadın satıldığını
ah canım aristophones
barışı ve eşek arılarını hiç unutmuyorum
ölümü de bir giz gibi içimde
ölümü tanrıya saklıyorum
ve bir gün hiç anlamıyacaksınız
güneşe ve erkekliğe büyüyen vücudum
düşüvericek ellerinizden ve
bir gün elbette
zeki müreni seveceksiniz
(zeki müreni seviniz)
<end>

<start>
Göğü kucaklayıp getirdim sana
kokla
açılırsın
solmuşsun
benzin sararmış
yorgun bir işçinin yüzüne benziyor yüzün
öyle bükük bakma bana
çam kolonyası getirdim sana
kentli dağlıların haklı sevdasını
bolu ormanlarından çarpan bir koku
sanki köroğlunun ter kokusu
aman kokusu, billah kokusu
canlarım ,canım benim
üzme kendini bu kadar
sana umudu öğretemeyenlerin suçu mu var
bak yeryüzü ne kadar geniş
ne kadar dar
Dur
akıtma gönlüm yaşını
gözünden öpecek bir yer bırak
 oy bana en yakın
bana en uzak 
sevgili yar
hasretine vur beni
Giyecek çamaşır getirdim sana
adettir diye değil, sevdim diyedir
bağışla, eski biraz
bedenim uygundur diye bedenine
elimle yıkadım, ütüledim
elma ağacında kuruttum
Günler sarmal bir yay gibi
bunu unutma
bahar annemizin yemenisindeki solgun çiçektir
bunu unutma
seni ben her yerinden öperim
beni unutma
Kadere inansaydım
sana inanırdım
düşürmem sigaramın ucundaki külü ben
öyle kırık bakma bana
caddeler nasılda genişliyor
sana bunu söyleyecektim
bileyli bir makas  vardı yanımda
sana bunu söyleyecektim
hadi kes büyüyen tırnaklarındaki kiri
sana bunu........
oyyy nasıl söyleyebilirim
deliren sevdamızın kısrak huyunu
Elimi tut
tuttururlar, o kadarına izin verirler
kahreden bir ayrılığın çılgınlığı değil bu
bir isyanın kelepçeleşmiş resmidir parmaklarımız
sen içerde
ben dışarda.....
oyyy mahpusluk mahpusluk......    (şubat 1973/ Yansıma sa.18
<end>

<start>
dün geldim
geç kalsam da bağışlanır
bir bahar bozumuydu yola çıktığımda
yüzümde suçlu bir merak
kalbim heyecandan telaşlı
gözlerimde ısırgan bir hüzün vardı
hüzün: hep bilinir
bir afyon çiçeğidir önceleri
dalayan bir ısırgan yoncası olur sonra
dalayan ve uyandıran o afyon uykusundan
dün geldim
acı sırtımda tabiy
yolum uzundu
yanımda hiç resim yoktu
dağlara baktım: dağıldım
yollara baktım: yoruldum
gece ayışığı içtim, dudaklarım kurudu
gündüz böğürtlen yedim, dilim buğulandı
siz görmeliydiniz o kanı
bir dağ çiçeği sevdasına bin arı öldü
tam ordan geçiyordum, gördüm diyebilirim
aman nasıl petekti öyle
nasıl baldı
böğürtlen gibi kırmızıydı
kan gibi saydam
bir garip kokuydu, onun kokusuydu
dayanamadım, eli titrekti ama
yedim yedim kalbim çatladı
sevdam o dağ çiçeğinde kaldı
dün geldim, anca geldim
usumda vızıldayan bin arı ölüsü
heybemde onarımı gereken bin iğne
önce kendi etime
dün geldim
hoş mu geldim
hoş olmayan şeylerden geldim
bir kentten geçtim ki canım titredi
sıtma kabusuyla sallanıyordu uzaktan
girişte insanlar gördüm, hiç görmediğim
ama sanki biryerlerden tanıdığım, yemin
edebilirim
iğrenç suratları vardı, insandan çok
cüzzamlı bir köpeğe benziyorlardı
kuru birer ağaç dibine çömelmiş
çürümüş bir dalı kemiriyorlardı
omuzlarında soyulmuş yılan derileri
ellerinde pas tutmuş makaslar
iki ucu da kırık
tam ben yanlarından geçiyorken
elma ağaçlarının çiçeklerini kesmeye başladılar
ben sanki tarihini bilmiyormuşum gibi
bakır çalığı bir kasede
elmanın kanını sundular
geldim ya, nasıl geldim
bir elimde tarih atlası
bir elimde güneş humması
soğutulmaya zorlanmış bir çöl kızgınlığından
bir kum fırtınasının
soylu kumcuklarından geldim
yorgundum, susamıştım, dilim kuruydu ama
gördüğüm serap mıydı, gerçek miydi
bilirim ben
çölün tam ortasında sonsuz bir ışıltıydı
yedibin rengi yansıtan renksiz bir kuyuydu
duruydu, aydınlıktı, yaz gökleri gibiydi suyu
uzanıp avuçlasam benimdi
öyle yakın, öyle kolay, öyle dokunsam
ah o kervancıbaşı
ah o sırmalı soyguncu
ve ellerinde kesik başlar ve zebellah ordusu
birden beliriverdiler tam kuyunun başında
ellerinde kan sızıtan kesik başları
tan kuyunun ağzından sarkıtıyorlardı ki
ne olduysa o anda oldu
kızıl bir bulut ağdı kuyunun ağzından göğe
bulut değil
bir devin alev saçan soluğuydu
ardından muhteşem bir kum fırtınası
kum değil
devin çocuklarıydı saçılan
ah görmeliydiniz o savaşı
ne kanlı kervancıbaşı
ne zebellah ordusu
dayanamadılar kum fırtınasının şiddetine
çöl mü yarıldı
kuyu mu büyüttü ağzını
kızgın çöl kavuşunca dinginliğine
bir ben vardım kuyunun başında diri
ve herşeyi görebilen sağlıklı çöl tanığı
öğrendim çöl kızgınsa öfkesi nice olur
kum fırtınasında neler yapılır
nasıl yok edilir çöllerin sırmalı
soygun kervancıları
gördüğüm serap mıydı, gerçek miydi
bilirim ben
bir elimde güneş humması
bir elimde tarih atlası vardı
vakit dardı
kanarak içtim de kuyunun duru suyundan
uçar gibi aştım çölü o sonsuz ışıltıdan
dün geldim
dün ben nerden geldim
ezberlenip unutulmuş bir sıkıntıdan geldim
adı konulmamış bir düşten geldim
terlemiş balıklar gördüm, rengi bozulmuş mavilikler
kabaran denizler gibi coşkun sürücüler
kılçığı beynine saplanmış gözsüz balıklar gördüm
trollenmiş deniz tarlası, iyot vurgunu
derya içindeydim de hani deryayı gördüm
küçük balığı gördüm, peşinde büyük balık
bir su ağası gibi kuvvetli ve saldırgan
oh balık, küçük balık, can balık
anasının kuzusu, deniz kokulum
söyle yavrum, söyle gözüm, söyle kılçığım
kim dokundu senin pullanmamış derine
kim kıydı senin o tazecik gövdene
denizde kum gibi dolgun pullarıyla
doymaz mı büyük balık küçük balığa
ama gördüm ya sonunda
derya içindeki deryayı
büyük balık küçük balık peşindeydi ya
birleşince küçük balık yüzlercesiyle
şaşırıp kaldı büyük balık
şaşırıp kalmadım amma
ne de keskinleşmiş dişleri ol mahilerin
unutulmaz bir deniz anası gibi büyüdü gövdeleri
kıymık kıymık oldu gövdesi büyük balığın
anladım
nice olsa da
denizde kum, büyük balıkta pul
birleşince
edemezmiş küçükleri kendine kul
14 Mart 1972
<end>

<start>
yırtarak geçiyor kalbimizden
hayatı da törpüleyen zaman
şuramızda birşey var
acıya benzer
umuda benzer
böyle günlerde herşey
hem acıya, hem umuda benzer
gün ölümle başlatıyor hayatı
her şafak taze bir ölünün üstünde doğuyor
her sabah ölümü anlatıyor gazeteler
sol köşede ölümü kutsallaştıran bir fotoğraf
yeni bir cinayetin rontgenini çıkartıyor gövdeme
beynim sabırla keskin
iğdişliyor haber bültenlerini, yorumları, sahte ölüm ilanlarını
bizim ilanlarımız çoktan verilmiştir
gelirsede bilinir nerden ve nasıl
böyle ölümün yücedir adı
ha kanağacı canım, ha gelincik tarlası
çünkü ölümün kanıdır besleyen
bir başka baharın tohumlarını
şuramızda birşey var
bizi onduran birşey
acıya saran
umudu kuşatan
kalbim: kalbim mi desem
var kalbim :yaşayan ben
hayatla, ölümle, cinayetle
gazetelerle, radyolarla, eski üniversitelilerle
eski prof hocalarla
yaşayan ben :geç mi kaldık/ kabul edemem
ah benim sevgili annem
oğlun da elbet yurtseverden
birgün bırakır da sizi yüzüstü
yüzüstü değil :elbette bizüstü
bırakırda kötü sarmaşıkları, yaban güllerini
bırakır da sekizyüzlük hırtları,şunları bunları
giriverir senin sıcacık kucağına
yani hem sana karşı, hem senin için
giriverir o yanılmaz tarihçinin yaprağına
ölüm mü dedin annem
ölüm senin gibi güzel annelerin
senin gibi güzel çocuklar feda etmiş
o tarih atlasında
bir kırmızı gül olur ancak
koksun diye çocukların bahçesi
şuramızda, tam şuramızda
kanserli bir virüs gibi kanımıza karışsa da
bizi yaşatan
           günler perişan
<end>

<start>
Ankara vurulmuş bileklerime
dumanlı hava, kurt kapanı, 
ciğerparem
yaşayanlar unutmadı geçen kışı
dumanlı hava, kurt kapanı, 
ciğerparem
ilkyaz mı bu hani nerde Ankara
cılk yumurta akı, kına yakısı
sürgün hızı sürgün hızı yürektedir
kavuniçi buğday tanesi, yanık 
yarası
koş bire doru at koş bire doru at
sürgün hızı yüreğime tak eder
ben böyle Ankara'yı neyleyim
sürgün hızı yüreğime tak eder
doymadım doymadım adını 
anmağa
oy benim canımın canı canım
doymadan doymadan Ankara'ya
oy benim canımın canı canım
<end>

<start>
kandan
ve ceninden bir gün daha
başlarken
bir dalı kanatıyorum tırnaklarımla
ağzı açılmamış bir güle dokunuyorum
geceden kalma bir şeyle oynuyor kalbim
bugün biraz daha yorgun başlıyorum
sabah
yeni doğmuş çocuk çirkin ve sisli
vurdukça ilk ışıkları penceremden içeri
kımıldaşır içimin ölü dolu coşkusu
güneş ürkekliği gizleyemez
ne olsa çözülmez yüreğimin kuşkusu
gün sevecen çığırtkan
beni yeni oyuna çağırıyor
yalnız yenilmiyen gladyatör
bana eski bir ölümü anımsatıyor
sabah
taşıyarak bir celladı odama
aşkımın ve bırakmışlığımın celladını
hüznümle ve çirkinliğimle yargılamadan beni
tanıdığım bir ölümle tehdit ediyor
yalnızlık her sabah öldürüyor beni
çözerek gecenin ipliğini hızımla
hüznümü ve yalnızlığımı sarıyorum sabaha
adi bir etiketi yamayarak üstüne
boyna genişleyen bir orospu gibi
genişledikçe küçülen bir orospu gibi
aşksızlığım küçültüyor beni
korkum ve çirkinliğim utandırıyor beni
gecikilmiş bir aşkı yaşamıya
cinayet tek kurtuluşsa bir yanlışlıktan
önce acıya direnmesini öğrenmeliyim
eskitilmiş bir kurşunla kaplıyorum yüreğimi
acıya ve aşka hazırlıyorum
hergün yeniden yaşamak
boşalan bir birikimi kocamış acılarla
uzuyan bir ölümü bitimleyen vücudum
çirkin ve güzel orospu. yeniyetme
bir çırpınışın yorgunluğu yüreğimde
o hep güzel görünen bana
çirkin ve güzel orospu
vücudum. seni seviyorum
acıyla büyütüyorum aşkımı
bir gün bana sevişmeye öğretecek
<end>

<start>
yusufçuğum 
kanadından mı vuruldun 
ben vuruldum
av erken başlamadı 
hanidir yaslı dağlar 
bu tüy kimden düştü
hangi avcı, hayın avcı 
gergin kanatlarının gölgesinde avlanır da 
görmez mi ki, bilmez mi ki 
kendi ormanıdır
usu gelişirken büyüyen tüylerinde 
okşanır onlar yalnız, arınır, parlanır, 
çoğalsın diye kanadının ormanı 
yolunmaz ki, koparılmaz ki
yusufçuk, yusufçuğum 
kanadından mı vurdular, vursunlar 
gün tanlayınca gövertisini 
halk ormanı ışıyacak
bin yusufçuk uçacak 
bin yusufçuk konuşacak
<end>

<start>
kara yeller ak yerleri dövende 
sevdanı yüreğine kuşat 
al sesimi vur kanının gümbürtüsüne 
zamanıdır dağları delmenin, Ferhat
dağların başı yaslı 
Ferhat'ın sevdası kan ağlar 
yüreğin sağlam, bileğin güçlü Ferhat 
istesen dağlar dağlar...
ateşi üfle Ferhat 
körüğü iyi kullan 
bu can bunca hasrete dayanır 
soludukça içimde sevdan
sevdan ki bir yakıcı kuştur yüreğimde 
gümbürder zulme karşı kan gibi 
ölürsem dağlar için ölürüm Ferhat 
kalırsam vuruşkan şahan gibi
<end>

<start>
Gece 
bir tabut gibi çöker omuzlarıma 
bir ölünün iç çekmesi olur rüzgar 
hüzünle düşünürüm uzaktaki bir evi
yıldızlar sayılmaz: hasret uzakta 
hasreti bir ben bilirim
bir de gecenin gözlerindeki baykuş 
baykuş kötü kuş baykuş çirkin kuş 
onu hüznümle güzelleştiririm. hüznümle 
süsler. bir damın üstüne oturturum 
süsler. Damımın üstüne oturturum
-sizi hiç bu kadar yakından görmedimdi
yıldızlar sayılmaz: hasret uzakta
abimin acıyla yontulmuş yüzü 
yaşlı bir güvercin gibi düşer avuçlarıma 
dağılır ses olur acısı 
ezberlediğim bir öğüdü yineler bana
-çocuğum üşütme yüreğini 
şimdi hüzün mevsimidir bütün şiirleri gezen
ben doğma büyüme evciyim göç benim harcım değil 
hasret bana çabuk dokunur yalnızken karanlıktan 
korkarım
mesela mevsim kışsa yağmur yağıyorsa 
mesela annem de yoksa yanımda 
mesela, şimşek de çakıyorsa ben çok korkarım ağlarım
-ana bana kurşun dök. dua oku. üfle ana 
ana ben daha çok küçüğüm. bana ninni söyle ana
yalnızım. bunu hep söylüyorum 
yalnızım. bunu hep söylüyorum
geceyi çarmıha geriyorum kimseler tapmıyor 
hüznümü ölçeğe vuruyorum yüreğine sığmıyor 
her şey ne kadar olabilir meraklanıyorum 
yüzüme dokundukça tırnaklarım kanıyor 
yalnızlığımı hüznümle yoğuran gece 
öyle basitsin ki sen bütün şiirlerin içinde 
biliyorum. biliyorum bunu da biliyorum 
gökteki yıldızlar kadar dizeler yazılsa da 
kendime kendimden başka kendim yok 
ne utancımı kuşanan bir sevgi 
ne çirkinliğimi öpen bir kız
yalnızlığımdan yalnızlığım yalnız
-ana bana bir hal oldu. hep böyle titriyorum 
ana çok üşüyorum, ıhlamur ısıt bana
yıldızlar sayılmaz: hasret uzakta 
ben sevgiye hasretim, sevgi uzakta
ey insanlar 
ey gecede unutulmuşluğumun yargıçları 
iğrenerek öpüyorum parmaklarınızı 
iğrenerek. hepinizi kucaklıyorum ilkin 
ağzınızı dudaklarınızı dişlerinizi öpüyorum 
bilmiyorsunuz. ben kendimi öpüyorum
cinsel bir çiftleşmedir çarşaflar 
ıslak bir gece en fazla kendini çoğaltır 
bir solucan vücuduna yeni bir halka ekler 
döllenir acı. sevişme daha da erselikleşir
-hü'yü tanıdım size anlatmalıyım bir gün 
size bir gün mutlaka hü'yü anlatmalıyım
geceyse 
tükenmişse güneşin güçlülüğü 
gök gözlerinin buğusunu yansıtır 
senin acın acıların ölümüne gebedir 
korkma yavrum 
ne gece ne geceler senin 
suçsuz mızıkçılığını küçültemez 
bir çirkini öpmek için uzattığın yüreğini
güzelleşip bir sevginin göğsüne yatmak biraz 
biraz yorgun biraz korkak bir insan sevmek biraz 
dayayıp sırtını gecenin duvarına 
bir ölünün ağzını dudağını öpmek biraz
yıldızlar sayılmaz: hasret uzakta 
ben sevgiye hasretim, sevgi uzakta
ey kanımda tefler çalan mevsimle gelen 
sesimi çakallarla boğan gece 
hüznüme vur acımı soy 
beni de kuşat 
boris karlof kadar masum yüzümü 
karanlığınla frenkeştaynla 
çünkü artık büyütmeliyim içimde nefreti 
kalbim ki yıllardır iyiliğe abone 
nerde bir insan görse 
bırakır sevgi kuşlarını 
çünkü o bağışlar yargıçlarını 
kendi yasalarını kuramıyan yargıçlarını
ey gecede unutulmuşluğumun suçluları 
ey yanlışlığımın yanlış yargılayıcıları 
suçum: nefreti öksüz bırakmak 
savunmam: sevgimi yüceltmek içindir 
sakalım yok biliyorum ama kötü değilim 
büyükleri sayarım küçükleri severim 
çocukları incitmeden severim. kadını öpmesini 
bilirim
sizi de sizi de öpmesini bilirim
-ana ben çok yalnızım. benim başka sevgim yok 
içimde utanç çiçeği gibi büyüyor hü
kural tanımayan sevgim benim 
aykırım fizikötem doğaüstüm yanlışlığım 
aşkım. sevgili yanılgım benim başyargıcım 
nefretim nefretim nerdesin
kalbim 
bir gün elbette sana hükmedeceğim
elbet geçer bu hüzün mevsimi 
bir baykuş bir serçeyle arkadaş olduğu gün 
o gün size sevinci de anlatıcam 
bir solucan bir leylekle çiftleştiği gün 
o gün bahar mevsimidir size aşkı anlatacağım
ve bir gün elbette yıldızları sayacağım
-gelin kucaklayın beni. yıldızları sayamıyorum.
<end>

<start>
charles chaplin bir savaşta yitirdim sakalımı
çıkmazlığın grev sesi umutlarımı vururken
yendirdim bıyıklarımı papağan kuşkulara
biraz elma şekeriyle kazıdım sakalımı
lohusa şerbetiyle kazıdım sakalımı
yanaklarım paprika lahmacun ister misiniz
al işte sana böyle yüze böyle güz
demeyin deseniz de sakal yok ya ucunda
bu güz vermedi tarla seneye bıyık kerim
ben ettim siz etmeyin sakal veririm size
iğne iplik elimde bıyık dikerim size
yanaklarım taşlıtarla kurabiye yer misiniz
Sayın bayan dursanıza gözünüze kuş kaçmış
bu bıyık hiç gitmemiş sesinizin rengine
sakalınız uzamış inmiş ta belinize
at kuyruğu yapınız ya da örgüleyiniz
kedinizin bıyığını usturayla kesiniz
yanaklarım bileytaşı ispirto sever misiniz
yoksul ve utangaç bir müşteriyim ben
sizde güneş bulunur mu biraz/kaktüs alıcam
saksılarım yeşersin üç beş bulut verin de
çok üşüdü güneşten şizofreni olucak
çabuk olun lütfen dikenleri solucak
yanaklarım gobi çölü soğuk su içer misiniz
yüzüm eski bir artist yaşlandıkça shirley temple
elimde bir baş soğan bir baş sarımsak
ah ne kadar şakacısınız hiç hamlet oynamadınızmı
olmak ya da olmamak bütün sorun bu
yanaklarım yul bryner şimşir tarak istermisiniz
<end>

<start>
Sonra bir gün anneler de ölür
Böcekler ve kertenkeleler ölür
Boşalır suyu havuzun kum seddi yıkılınca
Sivrisinekler ve kağıttan kayıklar ölür
Sonra o gün çocuklar da ölür
Biz hepimiz önce küçük bir çocuktuk
Sonra büyüdük hepimiz çocuk olduk
Balçıktan bir külçe olan dölleri
En iri elleriyle kepçeliyen
Ve biçimliyen
Ve hep önce kendidiyle biçimliyen
O dehşetli yontucuyu
Doğumu ve gebelik sanatının bütün hünerlerini
Sütten bir mermere eşsiz bir incelikle işliyen
Anneyi o usta nakkaşı
Unutmadık
Önce anne doğurdu çocuğu acıya
Sonra çocuk acıya anneyi ve ölümü kattı
Sonra herşey ve herkes çocuktan var oldu
Geçti sarp kayalardan aştı nice dağlar
İçti ağulu sütünü hayat denen annenin
Sıkıntının kutsal kabında yıkadı ellerini
Hüznü kuşlara dağıttı unutmasınlar diye onu
Acıyı gömdü toprağa gayrı açar mezarlık çiçekleri
Böyle vardı bir ırmak kıyısına
Anne bir tedirginliktir nerede olsa
Bağırgan bir karmaşadır onun sesi
takılır gibi eski bir gıramafona titrek bir iğne
- bu ayıp bu günah
bu çok ayıp günay
-el ne der sonra
ayak ne der
bırakmaz çoçuğu çocukça yaşamıya
ama bir gün anneyle de hesaplaşılır
çocuk yalnız annesine yaşar çocukken
anne yalnız çocuğuna yaşamaz anneyken
bölüşür anneliği babanın kasığında
çocuğun bakışında çelişkidir büyüyen
ağlamak bir soru olur sevginin yarım payında
-ah baba 
	niye baba
ve bir gün babalar ölür
tanrı bir ürpertidir çocuğun yüreğinde
her tanrı biraz baba gibidir
yiğit ve erkektir çocukları koruyan 
umacılar ve peri masallarının korkulu padişahı
çünki tanrıyı yaratan ve öldüren şeyler aynıdır
vurunca acının ilk gölgesi yaratır kuşkuyu
acının padişahı elbette zalim olur
ve bilincin duvarına çarpınca şaşkınlığı
bir soru önce acıya sonra acıya uzanır
-hey tanrı
	hani tanrı
böylece o gün tanrı da ölür
şimdi annenin yüreğinde ışıyandır
sevginin ıslak soluğuyla örgülü tapınak
bir gün bir kalem bir hokka içindeki kana bulaşır
akıtır mürekkebini sevda denilen papirüse
hani ki bir kuş gelir bir tapınağın duvarına yuva
                                                                        yapar
çökertir tapınağı daha bir güzelleşir yuva
işte artık ne anne ne tapınak
yıkılır gözyaşlarının sığınağı da
sonra bir gün anneler de ölür
gerilir gıcırtısı bir tüfek tetiğinin
öfke yalnız tekliği besler büyür çocuk
	çocuk büyür
sesi nemli yine elleri yine soğuk
hayat sığmıyorsa gövdene yüreğini sığdır çocuk
nemli bir sesi sığdır o gittikçe nemlenen
çocuk çocuk sana bir dost gerek
işte yeniden giyiniyor kendini çocuk
bir çiçek gibi kopardı başkalarına uymıyan
	yanlarını
kendini üstlemişsin var olmak için susmalar köprü
çocuk çocuk sana bir aşk gerek
sen iyilikler ve güzellikler uzmanı
suskunun gizemli sabrı
bir teraziyi en iyi kullanan
iğnenin ve ipliğin mercek gözlü büyücüsü
karnaval gecesinin eğlentisiz parmak çocuğu
ey hayat canbazı
ey ip şaşkını
ezberle o incecik tel üzerinde
hayatı dengeliyen asayı:
aşkın ve dostluğun ayrımı yoktur çocuk
ikisini de doğuran şey aynıdır
bir kuşa bakarken hüzünlendiren, bir güle baktıkça yürek kanatan,
bir yüreği açmadan solduran, bir kadınla yatarken çocuk gibi ağlatan,
uyuz bir kedi gördükçe kanı kudurtan, suyu yüz derece sıcaklıkta donduran, 
anneyi üreten babayı çoşturan çocuğu güldüren, seni izmirlere çılgın gibi koşturan,
bir vagon penceresinden şaşkın baktıran, bir mektubu ısrarla bekleten,
umudu dalında çürüten, acıyı dayanılır kılan bir çıbanı irinle onduran aşka merhem sürdüren
güneşsiz bir gök gördükçe öldüren öldüren öldüren.
Sevgi: tragedyanın kaynağı yaşamın kökeni insanı
Var kılan umut
Ah nasıl ayrılır aşk ve dostluk birbirinden
Can canı sever ötesi yok bunun çocuk
Ölümü ve ölümün ölümsüzlüğünü
Sevgiyi ve sevginin ölümsüzlüğünü
Ah elbette aşktır dostluğu mayalayan
Ama kim anlatabilir bu parmak çocuğa
Bir dostla bir sevgili arasındaki ayrımı
Hayır’lara evet’lerle direten
Çirkini öptüren kötüyü  sevdiren
Aşkı sevgiliyle değil kendinle yorumla
Kim ki kendini açığa komaktan korkmaz
O saygın bir insandır
Herkes kendi yorumunun cellatıdır biraz da
Böylece lady chatterley de sevilir giovanni de
Böylece lady chatterley ve giovanninin sevgilisi de
Elbette her aşk yalnızca kendine sorumludur
Ama elbette her aşk kendine sorumlu
 olunca
bir gün aşk da ölür
ve başlar sıkıntısı kuralsız bir çelişkinin
yapışkan bir sevişmenin sancısı doldurur
				boşlukları
ve tutku aç bir güve gibi kemirirken sevdayı
dölün pasıyla bulanırken sevginin beyazlığı
ah şimdi kim inandırabilir bu eski çocuğa
aşkın ve dostluğun varlığını
bir gün ansızın yiter dostalar ve sevgililer
etin ve kemiğin sıcaklığıyla solar sevdalar
işte o gün her şey ölür
şimdi bu yüreği nerelerde beslemeli
bütün saksıları kırılıyorken güneşin büyüsüyle
ve ölümler ilençliyorken en masum sevinçleri
ve her sevgi kendisiyle çelişiyorken
şimdi bu nasıl doğmaklar olur yeniden beyazlara
ama şimdi kim kandırabilir sizi
bir ölünün hayat kokan ağzını öpmek için.
<end>

<start>
Öperse sakalımı biralanmış bir berber
Aşkımın civcivleri kanatlanmış 
                                                        merhaba
şiirlere kılıç çeken gökyüzü
yerin bu şiirde de bir çocuk ağlamasıdır
(yerin bu şiirde küçük bir çocuk ağlamasıdır) 
yani ki sen
EY
li bir heple başlayan
hüzünlerin ve yalnızlığın bekçisi
bütün şiirlerin babası
                                        üvey
babam
                                    merhaba
           EY
(artık küçül) 
                    -ey-
acıların güç çeşmesi
suyun artık beslemiyor çocukları
ey babam 
               merhaba
olmasa babamın karısı
büyütün artık beni
(ağlamak acıların yontulmuş biçimidir
hüzünse bir çocuğun gökyüzünü sevmesidir)
yorgunum bir gülü devşirmekten
görseniz artık
yüzüm
bozulan bir çiçektir
evde kalmış kızların göğsünde sık bulunan
beni solduran akşamüstleridir pencerelerde
çünkü hüznü hüzün besler yalnızca
                            merhaba
diyorum bir acıyı ikiye bölmek
bir elmayı ikiye bölmek kadar güçtür
görseniz artık
yüzüm
bozulan bir dengedir.
bir serçeyi gökyüzünde barındırmaktan kıyan
(bence bütün serçeler yaşlandıkça serçedir) 
güneş(ki göğün orospusudur) 
yatar da çirkinliğin baykuş kuşuyla
unutur bir serçeyi kendisiyle sevişmeyi
şimdi yaşlanan bir gökyüzüdür hayatı
aşkı ve sevişmeyi kendisinde arıyan
                                  merhaba
diye bir ses nerden
gelirse küçük bir çocuğun 
serçeleri çok seven bir çocuğun
eskiyen yüzüdür güneşe karşı
(babam benim
annemi sana emanet ediyorum)
<end>

<start>
Kara bir gök için çok şey söylenebilir elbet
İşte benim bulutum
pas tutmamış sözcüklerden örgülü bir ağıt
alnına halk sıçramış neferlerin çılgar gözleriyle
sana
ey rengi tarihini utandıran elbise
Yüzün hiç yabancı değil
sen eski borazanların gedikli çalgıcısı
sesine küflü ambarların kokusu sinmiş
irin salgını, cinayet fotokopisi ve kangren depolanmış
eskimiş tarih satıcısı ambarların kokusu.
Burnum duymuyor ama seni
uslanmış ıtır kokusunu da duymuyor
benim burnum
benim burnum
vahşi dağ çiçekleri, bozkır gülleri ve devedikenlerinin
kırları genişleten halk kokusuyla yanıyor
genzim çatlıyor
genzim çatlıyor ve seni de çatlatıyor
el illizyonizmin sırça küresi.
sana kim sus dedi Kalbim.
Dünya bir ateşten top gibi kavruluyorken
toprak güneş sıtmasıyla sarsılıyorken
burda, orda, öte yanlarda
alınterinin öfkeyle fışkıyan şavkı
yeryüzünü yeniden biçimliyorken
ve depremle sarsılan halkların beyni
illizyonizmin büyüsünü bozuyorken
seni kim büyülemek istiyor Kalbim.
Bildim hiç kuşkusuz
su yılanları, yeraltı fareleri ve akbabaların koruyucusu
çarpıcıların, kemirgenlerin, leşçilerin
şaşırtılmış kolcusu.
Usul usul da gelsen, harlayarak da gelsen
el illizyonizmin güleryüzlü büyücüsü
masken kandırmıyor çoktandır beni
beni ve benim gibi
dünyaya kanından dürbünle bakanları
soluğu cehennem yakanları.
Çünkü biz hayatı kendi aynasından gördük
biliriz sırça kürenin yaldızındaki puştluğu
Ey tırnaklarımı büyüten tahammülsüzlük
beynimde hora tepen on sivri bıçak
senin kendi damarında denediğin keskinlik
halkının alnındaki tomurcuğu patlatsa da
kan kendini aldatmaz
kan kendini aldatmaz
Kalbim! 
bu acıya dayan
varsın işkenceler dağlasın seni
duru bir gök için vahşete katlananlar
acıyı bir silah gibi göğsünde saklamalı
Kalbim! 
bu acıya dayan
bu acıya dayanman için
yaranı iyileştirmek için sana
parçalanmış gül cesetlerinden bir reçete
vereceğim
vahşet dağlarından kızgın kemik külleri
işkenceler ovasından kan dölleri
ve yangınlar vadisinden dehşet bir ateş.
Kan kokusu büyüyü bozmak için
Kemik sıcaklığı sırça küreyi eritmek için
Ateş kırmızısı göğü aydınlatmak için
Böylece dirilir içindeki gül cesetleri bile
dirilir ve o zaman
çılgın bir şafakla tazelenen gökyüzü
bir taze tomurcuk gibi açar
kanıyan alnında senin.
Kalbim! 
sen varsın
sen tökezleyen bir şarkı değilsin
ne de uzun, yanık havalı türkü
sen kendinin ezgisisin.
Yırt öfkenin sabredilmez dağarcığını
dağılan, saçılan ne varsa hepsi senindir
kara bir gök ancak bunlarla arınır
ve elbette yeter bunlar sırça küreyi dağıtmaya
acı diye ne varsa hepsini onarmaya
Kalbim! 
elimden tut
elimden tut
sensiz birşey yapamam.
<end>

<start>
pencereyi kapama
gök dolabilir içeri
sen neyi görebilirsin
ıslak bir bulutun ağışını mı
pencereyi kapama
kuş dolabilir içeri
sen neyi taşıyabilirsin
kırık bir dalın yükünü mü
Pencereyi aç
Soluğun çıksın dışarı
sen büyütmedin mi ciğerinde onu
Kokusu hayatı yıkasın diye
Pencereyi aç
Sesin sarsın dünyayı
Duyulur elbet ta ötelerden
Yürek kendini tanır
<end>

<start>
akşam
hüznümün soluk aynası
vurdukça yüreğime kanım oynaşır
derinleşir acısı parmakuçlarımın
kırmızı bir ölümü görmüş gibi
kanarım.
yoruldum
değiştirmekten kanını yüreğimin
hergün yeniden başlayan 
çığırtkan bir şarkıyı söylemekten
hergün
yeni bir şarkı bestelemekten
ben hüznün 
ben gölgemin kiracısı
yeni bir ev değiştirmekten
hergün
gövdemle büyüyen hüznümle
kimselerden habersiz eskiyen yüreğimin
dinlemiyorlar
dinlemiyorlar şarkısını oy
sustukça çoğalıyor tekliğim
ah benim sıska yüreğim
ah benim kimselere söz geçiremez yüreğim
ah benim 
neyim kaldı elimde
ah benim
üreyemiyorum kendime
böyle niye beni
biraz yankı biraz karıncayken
şimdi eski bir enosis düşlerim
kendimi koparıyorum kendimden
yetişemiyorum.
tekliğim
yorgun ve kanadı kırık kuştur
hüznün yapraklarında gölgelendiği
kim koparır dalından
ağzı açık bir gülü
kırmızı bir ölümü görmüş gibi
kanarım
yoruldum
değiştirmekten kanını yüreğimin
ne zaman bitecek
bu hüzün.
                                           (Soyut, Ocak 1968)
<end>

<start>
Ve sevinç güzel bir denizle başladı
ve güneş ipi kalınlaştırıyordu
sonra ansızın uzayıverdi ip
bir ucu orda kaldı
bir ucu bende
ve iki uç arasında sıkışan
karışık bir sevgiyi acabayla büyüten 
bir güzelliğin negatifini büyüten
ince bir yüreğe dayanamadı
ip
koptu
sevinç
güzel bir denizle kaldı
ve güneş bir bulutla rahibeleşiyordu
sevgilim
bugün 
helva yedim şarap içtim göğe uzandım
avuçlarımda hüzünlü bir aşk
ince kemikli bir eli okşuyorum
göğü okşuyorum
yabani bir diken batıyor avuçlarıma
bir çakıyla parmağımı kesiyorum yanlışlıkla
sanki bilerek yanlışlıkla kesiyorum
sanki aşkı kesiyorum
aşk parmağımda yanlış bir uçurum
dokunurken bırakır ürkek bir martı gibi 
çünkü deniz orda
-ben alışkın değilim bir eli martılamaya
çünkü deniz orda
çünkü deniz orda
-heyecan verir bana aşk
çekilir kuytusuna 
uzar gider gecede 
bırakarak cinsel tortusunu 
sevgi
denizin başlangıcı
seni koruyacam
tamamlıyacam
seni kazanmalıyım
istediğim kadar beslerim seni
büyütürüm içimde seni
çok çok çok 
bir şey ver bana
seni seviyorum
(Eylül 1970)
<end>

<start>
kış geliyor
elim yaprak altında
es ey bad-ı semen
çatlak bedenime çarp kalbimi harmanla
gencelmiş tarih kabartmalarının haklılığı aşkına
beni kendime gebe bırak
kış geliyor
otobüs ne de kalabalık
yaslan bana yeryüzü ağacı
dikili gövdenin üretkenliği için
çıldırtan bir gübre mi arıyorsun
kökünü toprağımda dene
kış geliyor
koru gövdemi pardösüm
ağzıma konacak kış kuşları nerde
tutsana elimi canikom tarih tekerrürden ibaretmiş
Miş bir geçmiş zaman failiymiş
ey beşeriyet beni beş iftarda öp
şair olmak kolay değil yavrum
uzvun o kadar güzelken
bir yanda yaş ağaca balta vuran çokluk
bir yanda kanımı azdıran bokluk
beni artık hücre çogaltmaktan da yargılarlar
zahir
<end>

<start>
kadercinin / kendine tapmadan önceki
son -ya da sona yakın- öfkesinin 
bir dünya görüşünün yorumuna 
başlangıç olan/ çelişkili kötü şiiridir 
açtık çok açtık çok çok açtık
ekmek istedik kadın istedik tanrı İstedik
ve oturup ağladık niye
ve niye hiç görmemiş gibi sanki
oturup hep birlikte ağladık ona şaşıyorum
ona şaşıyorum biz sanki hiç ekmek görmedik
yemek için
hadi hiç görmedik diyelim / çok doğru /
sanki hiçbir şey de mi yemedik
bak biz helva yedik güneşe karşı
/ şapka alıcak paramız yoktu / helva yedik
sonra güneş yedik yüz derece sıcaklıkta
şart değildi biliyorum güneş yememiz
güneş onlarındı biz hırsızız hem valla hem billa
biz toprak yiyorduk o zamanlar katık olsun diye
güneşi de yedik yüz derece sıcaklıkta hırsızız valla
bak biz daha neler yedik
inanamıycaksınız ama hem valla hem billa
eylüllerden tutun da nisanlara kadar
göğün saralı günlerinde yağan yağmurlarda
ve de vıcık vıcık çamurlarda
ve de dizboyu karlarda
ve de en bi fena havalarda
/ biliyorum inanmıyacaksınız ama /
ayaz yedik soğuk yedik hem valla hem billa
yağmur yedik çamur yedik kar yedik
ve de eylüllerden nisanlara kadar
umut yedik umut yedik memetler gibi
hadi hadi söyletmeyin biz daha neler yedik
yüzüne tükürülmez adamlardan tekme yedik valla
çelme yedik tokat yedik alışkınız acımayın bize
o yüzüne tükürülmez adamlar var ya
onlar bile hep bizden yediler
yediler kollarımızı ellerimizi tırnaklarımızı
yediler gücümüzü terlerimizi
güç deyip ter deyip önemsemeyin
bizim günboyu kullandığımız şeyler
ama biz yiyemedik oh deyip
kollarımızı ellerimizi tırnaklarımızı
ve de gücümüzü terlerimizi
hadi hadi biz daha neler yedik
ot yedik et yedik
bok yedik/
açtık çok açtık çok açtık
kadın istedik tanrı istedik
ve oturup ağladık niye
ve niye hiç görmemiş gibi sanki
oturup hep birlikte ağladık ona şaşıyorum
ona aşıyorum biz sanki hiç kadın görmedik
biz galiba hiç kadın görmedik / çok doğru /
biz iş gördük güç gördük kadın görmedik
zaman mı bulamadık ne/ biz kadın görmedik
ve bir kadın aldık çarşıdan birşeyler umarak
kadın dediler soy dediler soyduk
giysilerini soyduk kadının ve şeylerini
ve salt kadın dediler salt kadındı şimdi o
salt erkek bekliyordu şimdi biz salt erkeğiz
salt erkeğiz ve çok açız dayanamadık
soymayı sürdürdük kadını gözlerimizle
ve soyduk giysilerini kadının ve şeylerini
ve soyduk saçlarını dudaklarını ve gözlerini tardıeu gibi
ve soyduk birşeyler umarak derilerini etlerini
ama hep birşeyler umarak soyduk herşeylerini
ne çıktı karşımıza biliyor musunuz sonunda
salt kadın yerine salt kemik
ve kemikler arasında kirli bir yürek
çirkin korkunç bir iskelet
oysa hep başka düşlemiştik kadını
en iyi en güzel ve sıcacık
ve de temiz yürekli / yani kadın
yani kadın /
biz çok açtık kadın istedik
yani kadın yani sevgi yani aşk
ama en iyi en güzel ve sıcacık
ve de temiz yürekli
yani kadın
açtık çok açtık çok çok açtık
tanrı istedik
ve oturup ağladık niye
ve niye hiç görmemiş gibi sanki
oturup hep birlikte ağladık ona şaşıyorum
ona şaşıyorum biz sanki hiç tanrı görmedik
hadi hiç görmedik diyelim / çok doğru/
tanrı da mı hiç görmedi bizi
hep bilinen şeyler gibi yinelemek
ama yalnız yinelemek hep yinelemek hep umarsız
-sen n’apıyorsun orda sen n’apıyorsun
-hiç sigara kutusu topluyorum yerden yakıcam
-bak bir odun düştü arabadan alsana
-yok onu öteki alsın o çok yoksul
-kamyona geleyim mi abi kamyona iyi taş taşırım
-beş liradan fazla vermem bak hava cok soğuk
– manton yok mu senin bu kış kıyamette
-hırkam eski biraz ama olsun yündür tutar gene
çıplaklıktan iyidir
-bu adam deli mi ne yırtık gömlekle bu soğukta
-ben karı iki beş de çocuk yedi bir de tanrı sekiz kim
ısıtacak bizi kim doyuracak bizi
-‘inandığımız tanrı -da- yalnız bıraktı bizi’
bağışlatıcı olmuyor ey bagışlatıcı olmuyor
bilmem nerelerdeki özgürlük şarkıları
bizim özgürlüğümüzü bunca kısıtlamışken
tutsaklığımızı sürdürürken ezerken ezdirirken
kurdukları düzende kayırdıkları güçlere
kayırdıkları güçlere sanki biz insan değiliz
gökyüzüne uzanmaktan yoruldu ellerimiz
ne isteriz ne isteriz bilseniz
bilseniz inanca karşı gelmek ne zor
bilseniz ekmek yemek su içmek ne zor
bilseniz mutluluk ah mutluluk
mutluluk çok ötelerde şimdi
nedensiz isteksizliğiyle vermekten kaçındığı bizlere
bizlere yani kendi yarattığına
/ ne gülünç kendi yarattığına /
mutluluk çok büyük ve çok ötelerde şimdi
tanrı kadar
ulaşılmaz
bir ulaşsam bir ulaşsam yok mu ya bir ulaşsam
kimselere bırakmıycam kimselere bırakmıycam
ama gücüm ama gücüm ama gücüm kısıtlı
valla bıktık billa bıktık yaşamaktan
ben insanım dedik günahkâr olduk
ben tanrıyım dedik günahkâr olduk
ben günahkârım valla
ben günahkârım valla ve de tüm günahlarını insanların
topladım omuzlarıma/ ben günahkârım valla
bir hafifledim bir hafifledim ki sormayın
günâhlar ne hafif şeyler öyle ve de ne güzel
ben hep tanrıyı düşündüm tanrıyı sevdim
ben hep tanrının dediğini yaptım günahkâr değilim
baktım hiç düşünmedi tanrı beni hiç sevmedi
baktım tanrı hiç yapmadı dediğimi
töbe töbe ben günahkârım valla
kaynattım üç tencerede üç ayrı aşı
ekmeği kadına kadını tanrıya tanrıyı ekmeğe üleştirdim
Forum, 15 ekim 1969
<end>

<start>
nasıl tanınabilir yüzüm seninle
böyle bırakıp gittin ya beni
dalgın bir kuğuydum, oyalanmadın
sesinin rengine hapsettin beni.
ve şimdi bir büyük anısın sokaklarımda.
nasıl tanınabilir yüzüm seninle
ıtır kokusu toprağındayım
kapılara paslı kilit vurmuşlar
sarıya boyamışlar evlerimizi
sanki güvercinsin, kanadındayım.
ve bir turuncu kandil kovalar beni.
nasıl tanınabilir yüzüm seninle
bir kış odasında vuruldum ağır
bu yaralar şu kalbime musallat
işte gidiyorum açıyor zakkum.
yüzüme baktıkça çağırıyorum seni.
II.
her şey seninle şimdi, masum ve dilsiz
öyle çıkıyoruz yukarılara
ağzın, ötelerin şelalesidir
saçlarına kar değmemiş daha ne? 
ellerinden tutayım bırakma beni.
sesin okunuyor su çırpıntısından.
her şey seninle şimdi, karanlık kışla
gömleğime değen berrak bir türkü
al, al götür beni akşamlarına
gideceğim adres yeni değil ki
oralarda selvi, bir kaç menekşe.
ihanet sıçrıyor ak gerdanından.
her şey dağılıyor seninle şimdi.
ah! künhüne vardığım sırlarım bitti
yüzünle sınandım, senin yüzünle
yalnız tasan kaldı bana, hafifliğinden
bir su kenarında akan gözlerim.
ayrılık topluyor dudaklarından.
III.
derler ki imlası kırık kaderin
içinden geçermiş ferhatın kahrı
ya ben sana nasıl gelirim şirin
bulutun içinden rüzgar sesinden
ya ben sana nasıl gelirim ferhat
kalbimdeki ırmak sakinliğinden.
derler ki goncası açmaz bir aşkın
kapıları örtük olurmuş he mi? 
mermere yazılan harfler kaybolur
yağmur düşer sızlanırmış karanfil
ben böyle bekliyorum yollarda, gülüm
imlası kırık kalbimle seni.
<end>

<start>
yeniden bir şeyler yazmak istiyorum, yeni şeyler
kargışlanmamaış bir şeyler
nehrin kızını yazmak istiyorum nehri öpen dudaklarını
kaçak bir güvercin oluyor yüreğim, bir rüzgar
güz, hırkama altın ışıklar bırakıyor, kendimi şehre bırakıyorum
ve yüzümü çiğ düşmüş kelebek kanatları sarartıyor hasta kızlar, kör bekçiler
sonra alışıyorum ben de posta katarını gözleyip telefonların kırık diline
hoşçakalın çocuklarım hoşçakal karım ama beni unutmayın derken
bir tül çekiiliyor gözlerimize, ıslak otlara atılmış sevgili resmi gibi
ey çocuk, ey nehrin kızı, bir dilek sun, bir kalp yarala, bir sepet
zerdali çiçeği taşı bu yaşlı gökyüzüne.
24 Ağustos 1983
<end>

<start>
bir geyik aşkımızı genişletmişti
gölgemize uyanan leylaklar
eteğine işlediğim saka
elim var mıydı sana bakan kör kuşlar gibi
seni alan bu gözler/kaç trahom geçirdi
kaç kırlangıç besledim balkonumda sevgili.
ya da seni üç filmle feseden
o mahalle aşklarına aykırı
ne uykular uyudum ne sular
kirlettim/sakar atlar misali
ama gelmedin.
şimdi koynumda ucu yanık son mektup
havuzlu bir posteri parkımızın
üşengeç bir çocuk gibi ayrılık
ve halimden anlayan bir ayna
durmaz da konuşmaz da.
7 Nisan 1982
<end>

<start>
bulvarda bir zambak uyanıyor
usulca küsüyor bir yaprak dalına
ağzının yarısı tütüne kesmiş bir işçinin adımları
kardeşimin gülkurusuna boyadığı kundura
sevdiğimin ağlatan mektupları ve adı
üzerimde bir emanet gibi duruyor.
şehir ve sara
hüzünle işliyor kandillerini yakarak çakşayan yerlerime 
sancıyor artık.
terk-i diyar bir onbeşlinin alnacında durup
geçiyorum ilkyazın alıngan bir akşamı şark
ekspresinde, gözüm sonuna kadar ilikli
çizgili göynekte, bir düğme koparır gibi yakamdan
ben de çekip giderim diyorum anam babam olmasa
çekip giderim buralardan/sırtımda mührüm ve tasa
ama bulvarda bir zambak uyanıyor ve suratım
donuk ışıltılarla kargışlamadı beni
ne büyük uykulara yatmışlığım var, 
ne büyük aşklara yol veren itirazım (daha bir şeyler... bir veda) 
çünkü acılara eyvallahımı
daha gür duymaktadır
içimdeki o insan
şimdi kim yazabilir
kahvelere sıkışan gençliğimi
övünçle taşıdığım bir demet
mektuplarına karşılık veremediğim çocukları yani o yaralı
günlerimi.
bir iskelede bıraktığım resmin
haydarpaşa garında bir tutam saçı
mahsus unutmuş bir kızın yüreğine değmeden
geçirdiğim pazarları
kim yazabilir artık
maaşı bir balıkçı kazağına denk gelmeyen adamın
gücenik dudaklarını ve bir oğulun her zaman tutuklu
olarak sevebilme hünerini ve leyla sayarı gördüğünde
bir hoş olan inşaatçı mardinlinin
fazla üstelemeyen bu şehirde yalnızım der gibi duruşunu
kim yazabilir ödünçsüz ve usta.
ve sen elimdeki imkanı sulara çalan umutsevdiğimiz zambak gibi açan yüzü
beş vakit gövdeme konan kumrum
ruhsatım, geceleri kırgın şarkım
dinliyor musun?
21 Mart 1982
<end>

<start>
gün biterdi gözuçlarımda saçlarının şiddetine sokulurdum
gözlerine karşılık vermeye gelirdim ardımda şehirler bırakarak
eline hangi çiçeği alsan suyun hükmü kırılırdı, duyardım
hangi şekilde bıraksan da gövdeni uykusuz kalırdım.
adını ağzımda köz tutar gibi tutardım, ölüm
harfi harfine çınlardı akşamları alışırdım
alışırdım köpüklerini bir türlü anlatamayacağım denize,
hüzün ceketimin iç cebinde bir tütün yaprağı gibi
dalardı yüreğime öyle hafif öyle derin, hayat
yolculuklar sonrası sabun gibi azalırdı sanki, sen
ey bukleli saçlarında şairliğim ölen kız, kahrım
seninle kuleleri gençliğim olan o kente gidilmez mi?
artık gözkapaklarımda zorlanan gözyaşlarını
anlatmayacağım sana
anlatmayacağım artık ağzmla kardığım papatyanın
her gün caddelerde üstüne basarak geçtiim ıssızlığımı
bir şeylerin kayıp gitmesini ellerimin arasından, umulmaz bir şekilde
soluk soluğa duyuyorum gırtlağıma yüklenen bu şarkıyı,
venasıl horlanıp geçildikse ölü gülüşlerle yıllar boyu
çocukken bir şarkısı söyler gibi ağlamanın sevinci
ağlamak istiyorum yeniden uçarı kitapları okuyarak
ellerime dikenler batsın istiyorum dizlerimin kanamasını
yeniden ağlamak istiyorum sesimin bütün hazinelerine dokunarak
ve sonra dağların gerisinde duruyorum, rüzgarın savurduğu derin
kalbimin görkemini bağırmak istiyorum şakıyan bir kuş gibi
benimle ölür müsün? sevgilim sevgilim.
(Aralık 1982)
<end>

<start>
mutsuzun biriyim işte.
tek parça kaldı sandalım, 
sağır balıklar gibiyim denizin uğultulu yüzünde 
(efendim eğiliyor aramıza bir değirmen gülü/küskünüm.)
sahi beni biliyor musun? 
bir gençlik sayıyor musun gözyaşlarımı? 
efendim, muttasıl gülüşmüştük sizinle oralarda; gemilerin yorgun durduğu gecede
farkında olmak için ilk sesimle bağırıyorum size; çarpıntılı leylaklar uyumunda
ne çare, üzgün geyiklerin akşam ettiği sahiller yine boş diyorum
kızıl bir gergedan sayılıyor gece başlarken ay
efendim diyorum burdayız, mavi bir şizofreni dolaşıyor aramızda
ne çare, mutsuzum işte, abanızın sırılsıklam beyazlığına tutun beni
solgun bir düş olamadıktan sonra.
alın beni bu beyaz söz saltanatından, çıkarın
işaretinizin derinselahiyetinden
ve tek parça sesiniz kalsın bana, üzgün geyiklerini bıraktığı gökkuşağından.
mutsuzun biriyim işte, efendim, efendim zarif efendim
pabuçlarımda yenik savaşçı buğuları ve kalbim malihülya.
<end>

<start>
çıplak ve yorgun atların kesik soluyuşları
gecede kırgın bir süvariye neler anlatırsa
bir kış odasında, doğrulan kırmızı güle
ve utanan akarsuya eğilerek, sevgilim sana
uğultumu sundum, ağladım, dilimde sarsılmış kırağılar
çıplak ve yorgun atların alınları kırmızı güle
dokunuca ve kırgın süvari yeni bir şarkıya
12 Eylül 1983
<end>

<start>
Meğer dostluklar da anayollara atılan bir çiçek demeti gibi hüzünle ezilirmiş
Meğer sevgili kardeşim bu resimde oldukça mutlu görünmeliymişim ben
Yanağımı bir kaynağa yaslarcasına tutmalıymışım karımın omuzuna
Elim sana ait bir çaya şeker atar gibi tereddütsüz ve işlek olmalıymış
Gözlerimde birşeyler infilak etmeliymiş; bir yıldız kayarcasına, bir suna
Uçup gitmeliymiş ben gülünce(dudaklarımın genişliğince olmalıymış gülümsemem) 
Saçlarım itinayla öne düşecekmiş; yarlardan dökülen akarsuyun hızınca
Karıma kırmızı güller sunacakken durup kalbimi dinlemeliymişim
Avcısı bol bir ceylana yol gösterir gibi onurla durmalıymışım mesela.
Bu fotoğrafta alnım kırşık olmayacak, ceketimin astarı çekmeyecekmiş kolumu
Kişiliğimden, geçmişimden birşeyler yansıyacak, tıpkı kanımla suladığım
Bir somun ekmeği gibi olgunlaşacakmış bu fotoğraf; bileğimde ödünç aldığım saat
Yaban durmayacak ve elim bir kuğu boynu gibi zarifce inecekmiş aşağı doğru
Oysa sen bilirsin sevgili kardeşim sen bilirsin kolumun birinin kesik olduğunu
Saçlarım ne çok acılarla tarandılar kederden başka bir şeyler sığmıyor, sıkıntılar
Hangi gözle çıkışsa yüzüm sonyaz gülleri gibi sararıp dökülüyor
Ve yüzüm çocukları ölüme koşturacak kadar dokunaklı coşkulu değil.
Karımın gözlerinden güvercinler havalanıyor, sırtımı dönüyorum duvara
Tanrım! benim gözlerime ilişen karanlıklar! karanlıklar! karanlıklar! 
Karımın gül takacağı tutmuş karanfil diyorum ilk ağızda.
Ve bu fotoğrafta süt satan bir adamın ilenci, kilim dokuyan bir kızın aşk pusulası
Yer alacakmış bir öğretmenin yıkadığı çocuğun kızıl saçlarına taktığı kurdela.
Sen düşte bir insanın aşkla sevildiği sahilleri anlatıp 
Dururdun, bayram yerlerini, peri kızını
Toz torbasının altında iki büklüm bir hamalın kangal bıyıklarını
Onlar da yer alacakmış sıtmadan ölen sevgili kızkardeşimin çığlıkları da.
Karımın saçlarını örebilirmişim özgürlüğe kavuşmuş bir ülke gibi sakin.
Ve konuşkan görünmeliymişim kıpır kıpır durmalıymış dudaklarım, omzum
Ama yandaki masaya bir öfke koyuyorum görmelisin mutlaka.
Sırılsıklam bir sevinci damıtarak yüreğimde damıtarak sevdiklerimi bir bir
Ayağımın altında kayıp gidiyor hayat, değişiyor yeryüzü farkındayım
Soluduğum hava göğsüme çarpan kötümserlik ve dünya, korkunç değişiyor biliyorum
Değişiyorum değişiyorum konuk olduğumu herşey hatırlatsa da.
Sevgili kardeşim bir ateş yalımı bir utanç yalımı sarıyor damarlarımı
Sen bu hallerimi çok gördün yeleğine sarındım, ellerini tuttum, evinde yattım
Sanki bu fotoğraf için konuşmaya çağırıyorum seni, mutlu olmanı ister gibiyim
Bir mahkemede durur gibi durma, hüzünle bakarak alnıma, göz yaşlarıma ve dinle
Şimdi beni hatırlayarak ilk kaçak tütün sardığımız o savruk ve güzel günleri
Bugün hangi çiçeği ayartacağız bu kahpe hayata karşı” diyerek geçtiğimiz yollardan geçip
Bugün hangi kuşa özgürlük verelim” şarkısıyla yürüyüp yanyana.
Ve herşeyi hatırlayarak daha dinç durmalıyım bu fotoğrafta değil mi?
<end>

<start>
Askeriyeden ayrıldım Alâeddin Abi
Dalına küsen bir yaprak gibi / kapı aralandı ve çıktım 
Görülmüştür damgası silindi yakamda 
Ne karakolda nöbetim, ne de suya atılacak mektuplarım var
Şu sıra seni özlüyorum 
Karanfilden Balıkesir’e akan bir sokakta
Bu dünyada öleceğin Kerem’in
Öbür dünyada da sevebileceğin bir kalbin vardı senin
Yaraları yarayla saran gözlerin
Bulutlara saklı çeyizin
Kalbimin üstünde kalbin vardı senin
Yalnızlığımız gide gide Alâeddin Abi
Sırlı odalara sığındık
Telefonlarımız cevapsız
Yarimiz kalbiyle çarpmıyor toprağımıza
Düşlerime giriyor, kitaplarına bahçıvan Ramo
Hani Afife Ablası olan, Muhayyer hikâyeler yazan kardeşimiz
Yani o derin karanlıklardaki tebessüm
Babacığı, narin Ayşe Rikkatin
Senin gülün karşı tepelerdeydi,
Benimse sığınaklarda Alâeddin Abi
Senin gülün pastanelere taşındı,
Benim gülümün üstünde hâki gölgeler sayıldı
Senin sarışın denizlerin oldu
Islana, ıslana geçtin kalplerden
Bense, ağıtlara bulana bulana geçtim
İkimizi kucaklayan rüzgârlı bir ırmakta.
<end>

<start>
Alnıma kuşlar birikiyor alnımdan hüzünler uçuyor
Elimin yarısı dağılıyor, hiçbir ucunu tutamıyorum hayatımın
Artık beni anlatacak kadar yağmur yağmıyor sokaklara
Artık ne söylesem yaşadıklarım üzerine kaygılarımdan
Sıyrılarak
Tozlu ve yavan kalıyor, bir ölüm olmuyor aldırmayarak bir
Kıza
Müthiş bir hikayeye benzemiyor hikayem, coşkumu
Paylaşacak
Bir tek şarkım bile olmuyor, ağır bir yaz gecesi babamı alıp
Götürmelerini
Anlatsam da şiirlere denk gelmiyor benim bildiğim
Ortaya anamın sarayla sarılı gönlerini döksem öfkem
Seken bir kurşunu andırmıyor suskunlukları bozan ama iplik
Fabrikasında son vardiyada kaneviçe işleyen parmaklarını
Yitirince bacım
Aklıma şehirler takılıyor ve çığlıklar utandırıyor boynumu.
Bahtıma sahralar çıkıyor, dağlar dağlar, ansızın bir çavlana
Yakalanıyorum dolu dizgin bir şeyi yaprağın kan rengine
Kestiğini görüyorum dudaklarıma değince kendi kendime
Soğuk bir ceset oluyorum bir dostu uğurlarken karşılarken
Ya da
Ama bunlar sana göre değildi sevgilim bunlar sevdamızdan
Düşüldü
Rüzgarın eşiğimi başka türlü savurduğunu görüyorum artık
Sevincin koçanını alarak koynuma ayrılıyorum evimden her
Sabah
Çenemin, rüyasını yorumlayan genç kızlar gibi güzelleştiğini
Görüyorum
Dilimin ucunda kirpiklerin, elimin altında, bir gül bir kitap
Bir balık
Olarak döndüğüm oluyor akşamları, biraz suyum
Eksiliyor mataramdan biraz şapkam kalkıyor yukarı
Ve dönerken senden yana kalbimle… ah! ..
Şimdi başını karın düşüşü gibi omuzlarıma yaslayabilirsin
Aşiretinin
Adetlerinden başlayıp dere diplerine tünen çocukları
Anlatabilirsin ha.
Yılgın ev kızının topuklarına vuran yalnızlığı sonra
Anlatabilirsin alaca şafağın içinde çıngı gibi giden trenleri
Çayını bitirmeden, saçlarını çözmeden gözlerini kapatmadan
Ama.
Ve gurbetlerde soyunup gözlerine sokulan şu gençliğim
Deli saçlarına daldığı gün, hüzün bir akarsu gibi akacak
Şakaklarında
Ara sıra bir mendil yoklar gibi acılarımı yokladığım olacak
Salıdan umut kestiğim, çarşamba beklediğim o perşembe
Mektuplarınla
Yollar umut ırmakları oluyor benim için çırak çocukları
Görünce sefil
O saatler bulutlar kaynıyor Sivas ilinde o saat güneşi
Kucakladığım oluyor
Üniformam rüzgar tutukluyor, otobüsler kan ağlıyor beni
Taşımaktan
Kan ağlıyor yedeğimdeki gece, yakamda silkip attığım
Karanfil
Alnıma çoktandır çattım şehir birden boşanıyor
Parmaklarımdan
Nicedir beklediğim bir ilkyaz kınalanıyor yanaklarıma
Bir ağacın yürüdüğünü görüyorum bir denizin kahkaha
Attığını
Çay içerek dinelttiğim gövdemi çarçur edebilir bir kurşun
Sözgelimi bir ejderha gibi uzarken kalbimin sana bakan tarafı
Yine de bir şeyin sırtımdan sıyrılmasındaki sevinç yok artık
Bende
Bir şeylerin olağan güzelliklerini yontup yontup duruyorum
Bir nehrin kıyısında susuz gövdem ve üstünde hummalı
Parıltılar
Burkulan yerlerime değiyor suskunluğun, kanayan yerlerime
Bir gelini nasıl süsler zaman nasıl konuşur bir gelin aynalara
Kekliklerin düz ovada avlandıklarını söyleyen kardeşim
Nerede
Sapanım, kalkanım ilk aşkım, son aşkım ve aksamayan o eski
Yürek
Ben şimdi annemin çağrısını beklemesem de çocuklar gibiyim
Ben şimdi kendime yanaşıyorum, biraz ürkek biraz tenha.
<end>

<start>
Benim sevdam
Bir güle benzer
Bazen solar,bazen açar
Ama  sürekli yaşar
Kışın kardelen gibidir
Baharda delerek ölü toprağını
Göğe uzanır
Boyuna posuna bakmadan
Benim sevdam
Bir suya benzer
Temiz ve berrak
Ve çöl ateşinde kanarak
İçilen bir suya
Benim sevdam
Bir kuşa benzer
Uçar gökyüzüne
Bulanır maviye
Bazen kartal
Bazen serçe
Bazen güvercin olur.
<end>

<start>
Göbek bağından beslenen fetus
Gazlı beze sarılı umut
Herkes kendi denklemini yaşardı
Ve kendi depremini
Kapıda ölümle oynardı
Şimdi yorgun değil
Bir salkım çocuk
Yüklenip sırtına ağır zamanı
Fırtınada eprimiş bir alev gül
Herkes kendiyle meşgul
Yarına kör, yanmamış kül
Hızla yayılırken çağ yangını
Yaşlanırdı ağır gecelerin koynunda
Koyun koyuna
Henüz yaşamamış çocuklar
Hecelerken hayatı
Ve sokağın çocukları
Acıya bulaşmış tiner kokardı
Ve kan ve barut kokardı
Savaşın çocukları
Ve açlığın çocukları
Keskin aseton kokardı
Küresel dünyamızda
Mideleri sindirirken kendini
Karanlık sızarken kentlere
Tarihin iyileşmeyen yarası
Gömerdi, ölmüş hücrelerini
Çocuk elleriyle.
<end>

<start>
Issız bir adada
Yalnız bir deniz feneri
Okyanusun ortasında
Bir yanar,bir söner.
Gelmese de günlerce hiç bir gemi
Gelir de göremem diye
Rahat etmez yüreği
Bir yanar,bir söner.
Bir ışık gönderir uzaklara
Tek başına ve dimdik
Göz kırpar karanlığa
Bir yanar,bir söner.
İşte o deniz feneri bana benzer
Kimseler görmese de
Bir geminin aşkı ile
Bir yanar,bir söner.
<end>

<start>
Çekiyorum,gülümseyin 
Netleştirdim hayata bakışımı 
Objektifleri ayarladım yeniden 
Zaten ters görünüyordu evimden 
Sokağın yansıması
Çekiyorum,gülümseyin 
Aman ha, açık unutmayın parantezleri 
Kapatın kapıları, camları 
Böyle güzel oldu,daralttım diyaframları 
Üstelik biraz daha düzeldi sanki 
Penceremin kadrajı
Fırladığından beri,bir çocuğun ipinden 
Dünya hala dönüyor olmalı 
Kısalırken zamanın yumağı 
Çetrefilleşirken,düğümlenirken 
Bulmalıyım kumlara karışıp yiten anları
Çekiyorum,gülümseyin 
Dışarıda ay, kötü bir güneş kopyası 
Beynimin karanlık odası 
Hayattan kesitleri gizlediğim yer 
Belleğim, sessizce kanasın 
Aman açmayın ışıkları 
Filmler yanmasın
Çekiyorum,gülümseyin 
Gizleyin gözyaşlarınızı 
Güzel olmalısınız ve alımlı 
Giyinin size biçilmiş esvapları 
Kimse çıplak görmesin sizi.
<end>

<start>
Bilmiyorum
Hangi cellat 
Uzatıp ellerini 
O eşsiz güzelligi 
Umut çiçeklerimi 
Hiç gözünü kırpmadan 
Ayırdı gövdesinden.
<end>

<start>
Henüz tebessümüm tükenmeden 
Mutlu bir anımda 
Kimse yokken yanımda 
Sessizce  gel ölüm  acı vermeden
Bilebilsem bir gün önceden 
Kendim kazarım
Ellerim titremeden 
Çabuk gel ölüm acı vermeden
Gül dikerim kenarlarına 
Avuç avuç su dökerim 
Toprağın kokusunu son kez çekerim 
Ansızın gel ölüm acı vermeden.
Çekin elinizi yakamdan 
Yürümeyin ağırlığımın altında 
Mezarımın yanı başında 
Sessizce  gel ölüm,acı vermeden.
<end>

<start>
Burası Gölcük
Anlatmaya yetmez hiçbir sözcük
Ne donup kalmış bir gülücük
Ne de kondurulamamış bir öpücük
Yere batmış sekiz katlı bir göçük
Ve kimsesiz küçük bir çocuk kadar
Burası Gölcük
Yetmiyor hiçbir sözcük
Dönme dolaplar suskun
Atlı karıncalar üzgün
Bir balerin sessizce ağlar
Gözlerinde hüzün
Gözlerinde senin yüzün var
<end>

<start>
Hiç sormadım 
Nasıl yaşanılır umutlar 
Demir parmaklıklar ardında
Özgürlük
Ne  anlatır 
Dört duvar arkasında
El ele nasıl tutuşulur 
Kelepçeler arasında
Bilmiyorum yalnızlık nedir 
Kalabalığın ortasında
Ne düşünür bir balık akvaryumda 
Ve kafeste bülbül 
Nasıl öter
<end>

<start>
Gece 
Tehlikeli bir bilmece
Loş ışıklar altında 
Sürüyor amansız  poker 
Sigara dumanından görülmüyor yüzler 
Kıpırtısız, uykusuz ve kanlı gözler
Eller tetikte 
Restleşilmiş
Ölümüne 
Ve elim berbat yine
Gece 
Her yeri
Mermi dolu 
Bir Rus ruleti
Bitecek birazdan 
Ateş ile barutun 
Büyük aşki 
Bitecek düello
Gece 
Tehlikeli bir bilmece.
<end>

<start>
Güneşli şafaklar olurum
Kar tutan gecelerde
Kör akşamlarda
Mavi gözlü sabahlar olurum
Sular seller olurum
Çöl iklimlerinde 
Ölüm denizlerinde
Suya sevdalı balık olurum
Dost gülüşlü yarınlar ararım
Gri havalarda
Kuytu yalnızlığımda                                      
Birden kalabalık olurum.
<end>

<start>
Eskilerden bir anı
Bir beyaz çığ olur
En yüksek  tepelerden
Katıp önüne  ne varsa
Savrula savrula düşer yüreğime
Ve tonlarca kar ve buz 
Erir gider ruhumun ateşinde
Sonra su olur hüzün
Sevgi  olur ardından
Umut olur
Yitip gitse de birazdan
<end>

<start>
Ömrümün yaprakları sararıp
Bir bir dökülürken önüme
Ben baktım 
Ve sadece güldüm ölüme
Gülebilseydim keşke
Ölebilseydim
Bilebilseydim
Başka bahar var mıdır
Yoksa bu sonbahar mıdır.
<end>

<start>
İhtiyar bir sandıkta
Bana ait eskiler buldum
Çatı katında
Çoktandır unutmuştum
Kapağını açınca
Tıka basa doldurulmuş
İmkansız hayaller buldum
Arasında kırık dökük umutlar
Kenarında naftalinli sevdalar
Bir köşede çocukluğum
Eski sandıkta ne varsa
Çıkardım yavaşça
Hepsini kokladım
Usulca okşadım
Sonra özenle
Tekrar doldurdum içine
Sığdıramadım
Nasıl sığmışlar anlayamadım
Sandığı güçlükle kapadım
Hayallerim arasına sıkıştı
Umutlarım dışarıda kaldı
<end>

<start>
Bir bebek
Dünyaya açtı gözlerini
Ve alabilmek için
İlk nefesini
Bastı çığlığı
Keşke gerekli olabilseydi bu kadar
Yaşamdaki tüm ağlamalar.
<end>

<start>
Eski bir saatte 
Bir akrep ve yelkovan yaşardı 
Zaman ve mekandan habersiz 
Dar zamanlarda 
Yelkovan hep akrebi arardı
Ve akrebi buldukça 
Ona kavuştukça 
Bulmanın sihri kayboldukça 
Çocukça 
Hep bulmaya koşardı 
Eski bir saatte 
Bir akrep ve yelkovan yaşardı 
Zaman ve mekandan habersiz
<end>

<start>
Bir gün umutsuzluğa kapılırsan 
Ve engeller çıkarsa karşına 
Uzun,karanlık acımasız yolda 
Uzaktaki belli belirsiz ışığı gör
Onu göremezsen eğer 
Bir ışık yak kendine 
Ama sakın ola umutsuzluğa kapılma 
Uçurumun kenarında olsan da 
Sıkı sıkıya sarıl yaşama
Ağlayan gözlerini kapat
Gül delicesine,tüm gücünle 
Kalbinin tüm hücreleriyle 
Sev sevebildiğince
Ve ümidini,sevgini,inancını tüketme 
Ekmeğin tükense de.
<end>

<start>
Korkunç bir hızla
Devreder eskiye yeniyi 
Tarihin kum saati 
Yetmez Arap çölleri
Sürer müthiş dönüşüm 
Yeni eskinin omuzlarında 
Ölüme doğar usulca 
Solar bir tomurcuk
Dönüşerek eskiye
Bitmiştir beklenen gün 
Beklenecekler sonsuz 
Gecedir günün habercisi 
Bir ümit dökülür karamsarlığa 
Ve bir şiir başlarken biter
<end>

<start>
Bu kalp yüklü vagonları çeken 
Bir lokomotif  gibi güçlüdür belki 
Ve bir çelik kadar dayanıklıdır 
Ama dostların darbelerine 
Bir o kadar dayanıksızdır. 
Kırılır paramparça olur 
Cam gibi
<end>

<start>
Hayır bitmedi 
Ancak başlıyor hayat 
Dostlarım,sırdaşlarım 
Şikayet değil 
Umudun güllerini sular 
Damlayan göz yaşlarım 
Acı değil gururdur 
Kanayan tırnaklarım 
Hayır bitmedi 
Ancak başliyor hayat.
<end>

<start>
Dönmeye başlayalı yaşlı dünya
Çok şeyler yaşadı insanlar 
İki binli yıllarda
Uzay avucumuzda
Uzaklar yakın 
Ve doktorlar 
Ölümden döndürebiliyor insanı
Çok şeyler değişti dünyada
Bilim ve teknikle, sevgiyle
Ve binlerce yıldır
İnsan insan olalı 
Bazı şeyler hiç değişmedi
Değişmedi açlıklar savaşlar ve ölüm 
Değişmedi insanin insana yaptığı zulüm.
<end>

<start>
Kayıp bir balıkçının
Saçını okşar
Dip dalgaları
Ve biraz uzakta
Annelerini arar
Yitik bir balığın yavruları.
<end>

<start>
Giyotinler bilenmiş 
Dar ağaçları kurulmuş 
Son arzular sorulmuştur
Şarjörler takılmış 
Nişan alınmış 
Kurşun namluya sürülmüştür
Başlıyor ön yargılı infazlar
Şimdi zaman 
Saatli bir bombanın 
Tik tak sesleridir 
Korkunç ve çileli
Karlı gecenin ateşinde 
Umut denilen yorgun gemide 
Gurbet  türküleriyle 
Dönüyorum geriye 
Demli bir sevdanın buruk tadı yüreğimde
Hayatı seçiyorum 
Ölümün eşiğinde
Ya beklemiyorsan? ...
<end>

<start>
Gün olur 
Deniz olmasa da yakınlarda
Yosun kokusu gelir burnuma 
Ve bazı gün 
Yüreğimde hissederim 
Yoksul ülkelerdeki savaşları 
Gün olur 
Ülkemdeki yokluklar ve acılar 
Yiyip bitirir beni 
Bazı gün
Sevinç içinde koşarım 
Çiçekli,yeşil ağaçların arasından 
Ve geri dönesim gelmez 
Hüzne ve kedere 
Bazen şiir yazarım hayata aşka dair 
Bazen ne hayat 
Ne aşk 
Ne şiir.
<end>

<start>
Ben bir gar saatiyim 
küçük bir istasyonda 
bekleme salonunda
eğer bir kaç yolcu varsa 
ve gün aşırı gelen posta 
hiç rötar yapmazsa 
değmeyin mutluluğuma
Ben bir gar saatiyim 
küçük bir istasyonda 
bekleme salonunda 
hiç yolcu olmasada 
zamanının dolmasını bekleyen.
<end>

<start>
Gördük sizin gibileri 
Geldiniz ve gittiniz 
Bir fidan bile dikmediğiniz için 
İnsanlık uğruna 
Ne gelişiniz kaldı aklımızda 
Ne gidişiniz.
Belki görünmezdi üniformalarınız 
Teneke parçası madalyalardan 
Eliniz ve eteğinizdi öpülen 
Baş tacıydınız  kuş sütü sofraların
Ve en sonunda 
Hiç beklemediğiniz bir anda
Aldı götürdü sizi 
Doğanın şaşmaz adaleti
Şimdi bakılınca buradan 
Sizden geriye kalan 
Bir mezar taşıdır 
Öylesine sıradan.
<end>

<start>
Bölük pörçük duygular 
Ve sevdanın karmaşasında 
Karanlık bir labirent içinde 
Gire çıka çıkmaz sokaklara 
Seni arıyorum.
Yerimde durmanın 
Ümitsiz olmanın
İşe yaramayacağını biliyorum 
Karanlığın ortasında,görmeden 
Kafamı duvarlara vura vura 
Yolumu unutmadan 
Ümidimi kaybetmeden 
Deneye yanıla 
Seni arıyorum.
<end>

<start>
Ekmeğimizi bölüştük seninle 
Ümidimizi 
Bölüşülmeyeni bölüştük seninle 
Bölüşülmezi 
Sırrımızı bölüştük seninle 
Aykırılığımızı 
Gülüşümüzü bölüştük seninle 
Gözyaşımızı 
Sevgimizi bölüştük seninle 
Yalnızlığımızı
<end>

<start>
Hayli geç bir zamanda 
Nice uğraştan sonra 
Ulaştım istasyona 
Son tren kalkıyordu
Toplayıp tüm gücümü 
Özleyip bir düşümü 
Uzattım ellerimi 
Kapalı kapılara
Bin bir güçlükle 
Tutundum demirlere 
Büyük bir adım attım 
Giden merdivenlere
Bindim en sonunda 
Son trenin
O en son vagonuna 
Biletim bile yoktu
Ödeyip cezasını 
Umuda geç kalmanın 
Ayakta da  olsa 
Çıktım son yolculuğa
<end>

<start>
Sevdanı çalabilsem
Sen uyurken gizlice
Razıyım müebbete
Sevildikçe.
<end>

<start>
Güzel bir öykünün orta yerinde 
Üzülürüm birdenbire 
Neden bu öykü 
Gerçek değil diye
<end>

<start>
Unutulmaya kalkan bir trenin
Eski bir istasyona bakan penceresinde
Bir yolcuyu sorar gibi arayan
Jandarmalar, ellerimin garip nöbetçileri
Daha ilk kampana bile vurmadan
Yalnızlığın kelepçesini taktı içime.
Şehir arkada kaldı, geçtiğim son caddeden
Ne yasakların gölgesini alnında gördüğüm
Işığı kilitleyen karanlık kafeslerinde
Bu sonsuz özgürlüğe ne zaman varmışım ben
Dünyanın duygusunu gözlerinde içeren
İçimdeki adam, kabına sığmıyor gene.
Kaç akşam geçirdiğim Birinci Şubeden, 
Bir tünelden kopar gibi çıkıyor trenimiz...
Jandarmalar, ellerimin garip nöbetçileri.
Hangi yalnızlığa gittiğimizi söyler mi?
<end>

<start>
Denizler sorarsa
En mavi kaygılarını açarak önümüzde
'Nerde benim esinlerim, 
Nerde sen? '
Güzelle bakalım kendini.
Coşkusu sularında rüzgarlanan
Irmaklar sorarsa
'Nerde benim yarışlarım, 
Nerde sen? '
Sürükle bakalım kendini.
Çocuklar sorarsa
Yaşamları yüreğimizde dokunan
'Nerde benim sorularım, 
Nerde sen? '
Bütünle bakalım kendini.
Ölüler sorarsa
Silahların kazdığı çukurlarda
Gözleri açık giden, 
Ölüler sorarsa bir gün; 
'Nerde benim yaşamım, 
Nerde sen? '
Yanıtla bakalım kendini.
Ve her biri yüzyıllar süren
Karanlık birtakım geceleri
Dirençlerinde sürükleyen
Mahpuslar sorarsa, 
'Nerde benim suçluluğum
Nerde sen? '
Temizle bakalım kendini.
<end>

<start>
Bunca yıl çok ışık birikti avuçlarımda
Senin olsun
Esinlen sevgi dokuyan ellerimden
Bunca yıl şiirin, kardeşliğin, kavganın
Has bahçelerinde yarattım bu gerçeği,
Sabrım senin olsun.
Aşkım senin olsun.
Acıların sütüyle büyüttüğüm umutlar
Mahpushane avlularında boy verdi,
Dolunay menekşelendi kirli kara camlarda.
Her görüşte yeniden vurulduğumuz ana evren
Özgürlüğe boyadı saksımdaki çiçeği
Senin olsun.
Biz ki acılar döneminden
ellerimizi kirletmeden geçtik.
Direncim senin olsun,
sevgim senin olsun.
(Acılar Dönemi)
<end>

<start>
Ben sevdayım, al beni sevecenliğine
Ben gülüm, dallarına aşıla beni
Çocuğum ben, göğsünde büyüt, 
Umudum ben, düşüncende geliştir.
Acıyım, gerçeği ararsan bende, 
İnancım, çoşkuyu yaşarsan bende..
<end>

<start>
Nicedir soluğum rüzgarlanıyor
Delinmiş yelkenleri.
Siz bana bakıyorsunuz, 
Bırakıp ölenleri.
<end>

<start>
Bilinmez biçimler çiziyor
Havada sesi...
Kimi çiçeğe durdu, 
Güzellendi kimisi.
Çağları emziren toprak
Çöllenirken acıdan
Kimi kurudu kaldı.
Ölümü yendi kimisi.
<end>

<start>
Bir içimin alacakaranlığına dayanmak meselesi, 
Bir bu fena İstanbul akşamını yaşamak
Nice odaların kapanmış penceresi
Gene bana iniyor yalnızlığıma sığınmak.
Gene benim, şimdi tek başına, sonra beraber.
Bir yanım mağrur sağlam, bir yanım gücüme gider.
Bir yanımda karşı koyma, bir yanımda ezilmeler.
İkili tutkular gibi canıma okuyacak.
Her şeyler devam eder bu bildiğim gidişte.
Evli evine giderken yolcu yoluna.
Ne rüzgarlar yapacağını yapmış ki bana
Kırık değirmenler gibiyim, dönemiyorum işte.
<end>

<start>
Yağmurda parkta oturulmuyor, 
İstasyon çok hüzünlü; 
Acaba nasıl geçirmeliyim, 
Bu koskoca günü?
Kitaplar koltuğumda ıslandı, 
Sigaram söndü sudan, 
Belki methiyeler yazdığım için, 
Çok iyilik gördük bulutlardan.
Dudaklarımda dostlardan şiirler, 
Şimdi haykırarak da okusam kimse duymaz; 
Şehir acınacak halde, 
Boşalmış bütün caddeler.
Hayatımı sürükleyen ayaklarım, 
Suları kabul ederek neredeyse; 
ağaçlar benimle alay etmeye başladı, 
Sokakta kalmadı kimse...
<end>

<start>
Doğumu Antalya'dan getirdim, 
Yenikapı'nın bilmediğim bir evinden..
Binbaşım yeni gelmişim cepheden, 
Anam en güzel yaşında.
Çocukluğu Topkapı'dan getirdim, 
Tarhana çorbası kokar.
Bir gecesini görsem yetimliğin aynasında
Anıları durdurmak gelir içimden.
İlk gençliği İzmir'den getirdim, 
Özgürlük sözcüğü yetmez anlatmaya...
Nasıl sığmış avuçlarıma koca dünya, 
Kitabın biri insan, biri ben.
Denizli'den getirdiğim
Maphushane işi bir fotoğraf..
Kayar gider belleğimden, 
Ne kadar yattım, ne zaman çıktım, ne zaman girdim?
Balıkesir'den yüz köyün adamını getirdim
Gözleri hüzün çiçekleridir
Kimi kuşkuyla bakar yüzüme, 
Kimi kardeş bilir beni.
Kadıköy'den kimi getirdim bilirsiniz, 
Yılların eskimeyen şiiri..
Yeni çağlara birlikte yürüdüğüm, 
Bilmediğim çağlardan gelen.
<end>

<start>
Bunca acının çiçeği içimde büyüdü
Maphushane saksılarındaki baharı benden sor...
Kulak ver gecenin sessizliğinde ağan sese, 
Ölümcünün böldüğü uykuları benden sor.
Silahlar doğanın yüreğini arıyor durmadan, 
Bu kan kokusunun ürettiği soruları benden sor...
Gördük ki, türkülerin sonu yok dilimizde, 
Kopup geldikleri dağları benden sor.
<end>

<start>
Kendi denizlerimin dalgıcıyım ben
Bir alışkanlığı sürdürür gibiyim belki
Soluğum son aşamalarına geldi
Geçtim durdum bilincin dehlizlerinden.
Bahçeler mi yoktu, eski ve yeni
Şarkılar mı, anılara benzer
Gemiler mi yoktu, küsmüş yelkenleri
Gözümün önünde eriyip gittiler.
Bilirdim çizgen neresiydi, yol neresi
Dalardım mavilerin güneşle buluştuğu yerden
Hevesleri, coşkuları, sevinçleri
Ben yaratmışım gibi dökerdim içimden.
Ne varsa doğayla aradığım uyumda
Çiçeğe durmuş ağaçlar gibi iyimser...
Ve sesinin masalında sevdalı,
Bize özgü sözcükler getirdim koynumda.
Kendi denizlerimin dalgıcıyım ben
Bir alışkanlığı sürdürür gibiyim belki
Soluğum son aşamalarına geldi,
Gidiyorum içimdeki sesin peşinden.
<end>

<start>
Gücünüz varsa sizin
Sözcüğü tutuklayın.
Öğrenci, kitap, türkçe
En güzel kavramı dilimin
Özgürlüğü tutuklayın.
Ben ki düşünüyorum
Var olduğumdan beri
Silahlar bana dönük
Savaşlar sizin için
Gücünüz varsa artık
Usumu tutuklayın.
Açtı kendini, bir bayrak gibi işte
Ölümün üzerinde Hasan Tahsin...
Bu silah başka silah
Bu ölüm başka ölüm
Gücünüz varsa sizin
Ölümü tutuklayın.
<end>

<start>
Kitaplar ellerimde öykülendi
Düşlerim vurdu şiirler denizine
Eski ezgilerle coşkulanan
Sesimdir, çağları delip geldi.
En güzelle en yaşayan
Gözlerimden aldı rengini
Meriç köprülerinde
Alın terim karıştı suya
Santim santim ellerimde büyüdü
Süleymaniye ve Aya Sofiya.
Kaç iklimin toprağı bağrına bastı beni
Ustalığıma kefil olur tarihler, 
Kaç dönem içimde savaş verdi.
Utkularım çağımın türküsünü söyler, 
O türküler tezgahında dönüyor şimdi.
<end>

<start>
Bunca yıl çok ışık birikti avuçlarımda
Senin olsun
Esinlen sevgi dokuyan ellerimden 
Bunca yıl şiirin, kardeşliğin, kavganın
Has bahçelerinde yarattım bu gerçeği, 
Sabrım senin olsun
Aşkım senin olsun
Acıların sütüyle büyüttüğüm umutlar 
Mahpushane avlularında boy verdi, 
Dolunay menekşelendi kirli kara camlarda.
Her görüşte yeniden vurlduğumuz ana evren
Özgürlüğe boyadı saksımdaki çiçeği
Senin  olsun.
Biz ki acılar döneminden 
Ellerimizi kirletmeden geçtik.
Direncim senin olsun.
Sevgim senin olsun.
<end>

<start>
Bu sevgi ormanında
Ağaçlar gözlerimin içine güldüler
Soluğumda yeşiller çiçeklendi.
Bunca yıl özümsediğim güzel şeyler
Kirlenmiş suları arıttı denizlerimde
Garipliğimin gökyüzüne yeni maviler geldi.
Ve acıdan çatlayan damarlarıma inat
Yeni soluk yatakları yarattı yüreğimde
Sevecenliğin yarattığı hayat.
<end>

<start>
Dehşeti, karanlığı, korkusu, gizi
Üstümüze çöktüğü zaman bile, 
Ölüm gerisinde kalıyor yaşamın 
Heybemizdekiler ayakta tutuyor bizi.
<end>

<start>
Bir solukta yaşadım ve tükettim tümünü
Bir solukta gördüm elli üç yılda gördüğümü...
Sonunda yorgun yürek 'duy..' dedi işte, 
Sessiz sedasız gidilecek günü.
<end>

<start>
Anımsama yeter mi
Bilirsin sen..
Kalan kaldı arkamızda
Bir defa geçilen yollar gibi
Unuttuğumuz günler
Nerde şimdi, 
Nerdesin sen.
Beklemekse bekledindi
Eksile azala...
Yürümekse yürüdün, 
İyi kötü zamanlar gördün
Saatler durmadı, 
Trenler bastı gitti
Burdasın sen.
<end>

<start>
Dalgalanmış deniz bendim kendi içimde
Sonra yorgun düşmüş denizlere dönüşen
Ormandım, 
Ağaçlarım düş ağaçlarından sıktı.
Tan yeriydim
Göğsüm bağrım payını aldı güneşten
Yanım yörem aydınlığa çıktı.
Gece de bendim
Uzak uzak yıldızları getiren
Su da bendim tarlanızda
Elinizin altında kitaptım
Penceredeydim odanızda
Kurşun geçmez dizeler çiçeği
Özgürlüğüm benim
Canımın saksılarında büyüdü
Ayıplara gömülen çağınızda
<end>

<start>
Dağ yolları gibiyizdir, uzağa düşeriz
Ararsan şiirin gurbetinde ara bizi.
Belki rüzgarımız ses verir bir dizeden, 
Belki bir imgeye vurur düşlerimiz.
<end>

<start>
II.
Dün babasını bekledi
Çocuklardan gizlenerek.
Bu gün gene bekliyor,
Gözüne uyku girmedi.
Duraklarda, kapıların önünde
Kırılmış kolu kanadı...
İçi yandı beklemekten
Gelen olmadı.
Görürsek sabırları tükenmeyenleri,
Babaları yaşarken öksüz kalanları.
<end>

<start>
İpini kopardığım yılların ötesinde
Bir cigara içimi konaklamak isterken
Düşlerimin haziran denizleri
Vurur kayalara, dökülür kayalardan
Hangi dalgaya tutunmaya çalışsam
Nereye çevirsem gözlerimi
Şaşıyorum kendi kendimin ardından.
Neredeydi, nasıldı, ne zamandı
Düşlerimin çizdiği unutulmaz yollardan
Görülmemiş sanılarla geçip gittiğim
Tutkuların mevsimlik çiçekleri
Kokulardan kokulara uçururken beni
Avucumda bir özlem susuzluğu kaldı
Ses gibi, ışık gibi ölümsüz duyarlıklardan.
Arasaydım, arardım bütün bileşimleri
Gizlerinden, giysilerinden soyutlayarak
Ne sorular sorardım düşünüyorum da
Pencereme yansıyan yaz akşamlarında
Evreni koynuma almışım gibi
Yaratsaydım, yaratırdım belki
En güzel öpücüklerle dudaklarından.
İpini kopardığım yılların ötesinde
Yalnızmış gibi bir umarsız, bir duygusal
Acıya düşmenin son resimlerinde
Sırçaköşkler, masallar, varsayımlar
Bir bir yıkıldıkça böyle
Ellerim bilekten koparılmış gibi
Canımın hiç istemediği bir yere
Akıp gidiyorum damarlarımdan.
<end>

<start>
Yağmuru seviyorum diyorsun, 
yağmur yağınca şemsiyeni açıyorsun... 
Güneşi seviyorum diyorsun, 
güneş açınca gölgeye kaçıyorsun... 
Rüzgarı seviyorum diyorsun, 
rüzgar çıkınca pencereni kapatıyorsun... 
İşte,bunun için korkuyorum; 
Beni de sevdiğini söylüyorsun...
<end>

<start>
İnsanların çoğu kaybetmekten korktuğu için, sevmekten korkuyor. 
Sevilmekten korkuyor, kendisini sevilmeye layık görmediği için.
Düşünmekten korkuyor, sorumluluk getireceği için. 
Konuşmaktan korkuyor, eleştirilmekten korktuğu için.
Duygularını ifade etmekten korkuyor, reddedilmekten korktuğu için. 
Yaşlanmaktan korkuyor, gençliğinin kıymetini bilmediği için. 
Unutulmaktan korkuyor, dünyaya iyi birşey vermedigi için. 
Ve ölmekten korkuyor aslında yaşamayı bilmediği için.
<end>

<start>
Yıldızları süpürürsün, farkında olmadan, 
Güneş kucağındadır, bilemezsin.
Bir çocuk gözlerine bakar, arkan dönüktür, 
Ciğerinde kuruludur orkestra, duymazsın.
Koca bir sevdadır yaşamakta olduğun, anlamazsın.
Uçar gider, koşsan da tutamazsın...
<end>

<start>
Vazgeçtim bu dünyadan tek ölüm paklar beni, 
Değmez bu yangın yeri, avuç açmaya değmez.
Değil mi ki çiğnenmiş inancın en seçkini, 
Değil mi ki yoksullar mutluluktan habersiz, 
Değil mi ki ayaklar altında insan onuru, 
O kızoğlan kız erdem dağlara kaldırılmış, 
Ezilmiş, hor görülmüş el emeği, göz nuru, 
Ödlekler geçmiş başa, derken mertlik bozulmuş, 
Değil mi ki korkudan dili bağlı sanatın, 
Değil mi ki çılgınlık sahip çıkmış düzene, 
Doğruya doğru derken eğriye çıkmış adın, 
Değil mi ki kötüler kadı olmuş Yemen' e 
Vazgeçtim bu dünyadan, dünyamdan geçtim ama, 
Seni yalnız komak var, o koyuyor adama.
Çeviren: Can Yücel
<end>

<start>
Bir an sevinç duyarken, korkuyorum sonra hemen, 
Haydut yıllar çalar götürür diye hazinemi; 
Bir an, başbaşa kalmaktan öte bir şey istemezken,
Sonra diyorum ki, alem niye görmesin sevincimi? 
Bazan, sana baka baka kendime çektiğim ziyafetle,
Doydum sanırken, bir bakışın açlığıyla ölüyorum sonra,
Senin bana verdiğin ya da verebileceğinden öte,
Ne bir şeyden zevk alıyorum, ne de çabalıyorum almaya.
            İşte böyle, her gün hem açlıktan ölüyor, hem tıkanıyorum; 
          Ya oburca her şeyi yiyorum, ya da hiçbir şeye dokunmuyorum.
<end>

<start>
Sana önceden yazdığım dizeler yalan söylüyordu; 
Seni bundan daha çok sevemem diyenler hani; 
Ama o zamanlar aklım bir türlü almıyordu,
İçimdeki alevin daha da parlak yanabileceğini.
Oysa zaman, kralların fermanını bile değiştirir,
Yeminler arasına girer, milyonlarca oyunuyla,
Kutsal güzelliği karartır, sivri niyetleri köreltir; 
Nice dik başları değişimin çarkına uydurur sonunda; 
Heyhat! Ben de zaman denen zorbanın korkusuyla,
'En çok şimdi seviyorum seni,' diyemez miyim; 
Aşkımdan kuşku duymadığım, en emin olduğumda,
Geleceği unutup, o güne taç giydiremez miyim.
             Aşk bir bebek olduğuna göre,
                    hayır, bunu diyemem,
             Büyümesini sürdüren şeyi,
                   büyümüş gibi göremem.
<end>

<start>
Gezinen bir gölgedir hayat, gariban bir aktör
         sahnede bir ileri bir geri saatini doldurur
         ve sonra duyulmaz olur sesi, bir masaldır
         gürültücü bir salağın anlattığı
         ki  yoktur hiçbir anlamı.
<end>

<start>
Serçenin ölmesinde bile bir bildiği vardır kaderin.Şimdi olacaksa bir şey yarına kalmaz, yarına kalacaksa bugün olmaz.Bütün mesele hazır olmakta.Madem hiçbir insan bırakıp gideceği şeyin gerçekten sahibi olmamış, erken bırakmış ne çıkar, ne olacaksa olsun!
Hamlet'ten
<end>

<start>
Yas mas tutma sevgilim, öldüğüm zaman.
Toprakta böceklere güldüğüm zaman
Duyurunca, paslı sesiyle, ölüp gittiğimi, bir çan...
Yas mas tutma sevgilim, öldüğüm zaman
Çürüyen gövdem gibi, yitip gitsim aşkın da...
Ne bir mektup kalsın bizden, ne bir söz, ne bir eşya...
Unut gitsin adımı, arkamdan da ağlama
Göz yaşınla da eğlenir, onu da alıp-satar bu dünya...
<end>

<start>
Benim günahım aşktır, senin erdemin nefret: 
Sevgi günahtır diye günahımdan nefret bu. 
Gel, kendi durumunu benimkine kıyas et, 
Görürsün siteminin ne haksız olduğunu. 
Haklıysa da, o sözler kızıl süsünü bozan 
Ve benimkiler kadar bol sahte aşk senedi 
Düzüp başkalarının yataklarını talan 
Eden dudaklarından işitilmemeliydi. 
Seni sevmem yasaldır; bak, seviyorsun sen de: 
Gözüm sırf sana düşkün, senin gözün onlara; 
Merhamet yüreğinde kök salıp boy versin de 
Acımanla hak kazan sana acınanlara. 
Aramağa kalkarsan kendi gizlediğini 
Senin kendi örneğin yoksun bırakır seni.
1564.........
<end>

<start>
Ey sevgilim, nerelerde dolaşıyorsun böyle? 
Geliyor seni candan seven aşığın dur onu dinle. 
Elemi de, neşeyi de beste yapmış diline. 
Uzaklaşma şirin yarim. 
Yolculuklar, aşıkların buluşmasıyla nihayetlenir. 
Her tanrı kulu bunu bilir.
Aşk nedir? Ahret demek değildir her halde. 
Çınlamalıdır neşesi bu anın gene bu anın kahkahalarıyla 
Çünkü ne olacağı yarının meçhulümüzdür hala, 
Boş yere vakit geçirmekten artık yoktur bir salah: 
Öyle ise gel öp beni, genç ve tatlı sevgilim, 
Ömrü pek azdır gençliğin.
<end>

<start>
Olmak ya da olmamak, işte bütün mesele bu! 
Düşüncemizin katlanması mı güzel,
Zalim kaderin yumruklarına, oklarına
Yoksa diretip bela denizlerine karşı
Dur, yeter! Demesi mi? 
Ölmek, uyumak sadece! Düşünün ki uyumakla yalnız
Bitebilir bütün acıları yüreğin,
Çektiği bütün kahırlar insanoğlunun.
Uyumak, ama düş görebilirsin uykuda, o kötü! 
Çünkü ölüm uykularında,
Sıyrıldığımız zaman yaşamak kaygısından,
Ne düşler görebilir insan, düşünmeli bunu.
Bu düşüncedir uzun yaşamayı cehennem eden.
Kim dayanabilir zamanın kırbacına? 
Zorbanın kahrına, gururunun çiğnenmesine,
Sevgisinin kepaze edilmesine
Kanunların bu kadar yavaş
Yüzsüzlüğün bu kadar çabuk yürümesine
Kötülere kul olmasına iyi insanın
Bir bıçak saplayıp göğsüne kurtulmak varken? 
Kim ister bütün bunlara katlanmak
Ağır bir hayatın altında inleyip terlemek
Ölümden sonraki bir şeyden korkmasa,
O kimsenin gidip de dönmediği bilinmez dünya
Ürkütmese yüreğini? 
Bilmediğimiz belalara atılmaktansa
Çektiklerine razı etmese insanı? 
Bilinç böyle korkak ediyor hepimizi:
Düşüncenin soluk ışığı bulandırıyor
Yürekten gelenin doğal rengini.
Ve nice büyük, yiğitçe atılışlar
Yollarını değiştirip bu yüzden.
Bir iş, bir eylem olma gücünü yitiriyorlar.
<end>

<start>
Bütün dünya bir sahnedir...
Ve bütün erkekler ve kadınlar
sadece birer oyuncu...
Girerler ve çıkarlar.
Bir kişi bir çok rolü birden oynar, 
Bu oyun insanın yedi çağıdır...
İlk rol bebeklik çağıdır, 
Dadısının kollarında agucuk yaparken...
sonra mızıkçı bir okul çocuğu...
Çantası elinde, yüzünde sabahın parlaklığı
Ayağını sürerek okula gider...
Daha sonra aşık delikanlı gelir, 
İç çekişleri ve sevgilinin kaşlarına yazılmış şirleriyle...
Sonra asker olur, garip yeminler eder.
Leopara benzeyen sakalıyla onurlu ve kıskanç, 
Savaşta atak ve korkusuz, 
Topun ağzında bile şöhretin hayallerini kurar...
Sonra hakimliğe başlar, 
Şişman göbeği lezzetli etlerle dolu, 
Gözleri ciddi, sakalı ciddi kesmli...
Bilge atasözleri ve modern örneklerle konuşur
Ve böylece rolünü oynar...
Altıncı çağında ise palyaço giysileriyle, 
Gözünde gözlüğü, yanında çantası, 
Gençliğinden kalma pantalonu zayıflamış vücuduna bol gelir.
Ve kalın erkek sesi, çocukluğundaki gibi incelir.
Son çağda bu olaylı tarih sona erer.
İkinci çocukla her şey biter.
Dişsiz, gözsüz, tatsız, hiç bir şeysiz..
Bu yazı William Shakespeare'ın 'Nasıl Hoşunuza Giderse' adlı oyununun 3. Bölüm 7. Trajedyasıdır
<end>

<start>
Gün gelip artık bana değer vermez olduğunda,
Senin yanında yer alıp kendime karşı çıkacağım,
Hor görüp yüz çevirdiğini gördüğüm zaman bana; 
Haksızlık etsen de, senin hakkını savunacağım.
En zayıf yanlarımı en iyi ben bildiğime göre,
Çekinmeden açığa vurup arka çıkabilirim sana,
Kusurlarımdan hangisi benim için en büyük lekeyse
Beni kaybederken büyük şan kazanırsın aynı anda.
Üstelik bu işte benim için de kazanç var; 
Çünkü seven düşüncelerim sana yöneldikçe daima,
İster istemez kendime vereceğim zararlar,
Sana yarar sağlarken, kat kat yarar getirecek bana.
Öyle bağlıyım ki ben sana, öyle ki benim sevgim,
Sen haklı olasın diye, her haksızlığı üstlenirim...
<end>

<start>
'Korkudan yediğim lokma boğazımdan gitmeyecekse, 
Her gece korkunç rüyalar saracaksa uykularımı
Varsın her şey çığrından çıksın,
Bu dünya da yıkılsın öteki dünya da,
İnsana rahat nefes aldırmayan kuruntularla
Beynimizi bir işkence masasına çevirmektense
Ölüp rahat etmek daha iyi,
Rahat etmek için öldürdüklerimizle.'
(III. ii. 165-172)
'Kendini boşuna harcamış olur insan 
Dilediğine erer de sevinç duymazsa.
Yıktığın hayat kendininki olsun daha iyi,
Yıkmakla kazandığın şey kuşkulu bir mutluluksa.'
(III. ii. 6-9)
<end>

<start>
Gelip kuşattığında alnını kırk yılın kışı,
Ve güzelliğinin meydanında derin siperler kazdığında,
Gençliğinin göz alıcı kibirli giyim kuşamı,
Dönüşür değersiz eski püskü paçavraya.
Derken sorulduğunda sana güzelliğin nerde diye,
O diri günlerinin definesi nerde bulunur,
Dersen ki derine çökmüş gözlerimde,
Bu yanıt, ezici bir utanç ve müsrif bir övünme olur.
Oysa ne çok övünme hak ederdi güzelliğin,
Eğer şöyle deseydin: “Bu benim güzel yavrum
Mazur gösterecek beni, toplandığında yekunum”.
Çocuğunda sürdüğünü gösterebilseydin keşke güzelliğinin! 
Çocuğun daha körpeciktir sen yaşlanırken,
Ve duy kanının ısındığını üşüyorken sen.
Çeviren: İsmail Haydar Aksoy
<end>

<start>
bakışlarda küçümeyiş okuyorum
yalnızım, bedbahtım, tesellisizim.
gökler sağır, sesim boğuk
ve lanet okuyorum talihime
kıskançlıktan kuduruyorum
kiminin ikbalini 
aczimden utanıyorum.
hazlarım iğrendiriyor beni.
o zaman sen geliyorsun aklıma, 
ve birden bire kanatlanıyorum, bir tarla kuşu gibi, mest
içim aydınlıkla doluyor, yükseliyorum yükseliyorum
neşideler söylüyorum hayata, 
göklerin eşiğinden
bana ne toprağın çirkinliğinden
insanların zilletinden bana ne? 
hatıran öyle sonsuz bir hazine
ve sevgin öyle büyük mutluluk ki dostum! 
en mağrur hakanların tacını 
hor görüyorum
<end>

<start>
Sevgisinin kepaze edilmesine, 
Kanunların bu kadar çabuk yürümesine, 
Kötülere kul olmasına iyi insanın 
Bir bıçak saplayıp göğsüne kurtulmak varken? 
Kim ister bütün bunlara katlanmak 
Ağır bir hayatın altında inleyip terlemek, 
Ölümden sonraki bir şeyden korkmasa, 
O kimsenin gidip de dönmediği bilinmez dünya 
Ürkütmese yüreğini? 
Bilmediğimiz belâlara atılmaktansa 
Çektiklerine razı etmese insanı? 
Bilinç böyle korkak ediyor hepimizi: 
Düşüncenin soluk ışığı bulandırıyor 
Yürekten gelenin doğal rengini. 
Ve nice büyük, yiğitçe atılışlar 
Yollarını değiştirip bu yüzden, 
Bir iş, bir eylem olma gücünü yitiriyorlar. 
Ama sus, bak güzel Ophelia geliyor. 
Peri kızı dualarında unutma beni, 
Ve bütün günahlarımı
<end>

<start>
Korkudan sahnede eli ayağına dolaşıp, 
Rolünü şaşıran kötü bir oyuncu misali; 
Ya da azdıkça içine sığmayan öfkesi taşıp
Kendi yüreğini zayıf düşüren çılgın biri gibi, 
Unutuyorum, kendime güvenim olmadığından mutlaka, 
Tam olarak söylemeyi aşk oyununun sözlerini; 
Ve aşkımın yükü öylesine ağır geliyor ki bana, 
Kendi aşkımın gücü karşısında eziliyorum sanki.
O halde, nedemek istediğimi bakışlarım anlatsın, 
Konuşan gönlümün sessiz sözcüsü olsun onlar; 
Aşkımı onlar açığa vursun, derdime çare arasın; 
Öyle ki, hiç kalsın yanında, durmadan konuşanlar.
      Ah, sessiz aşk neler yazmış, öğren artık okumayı, 
      Aşkın sırrına ermişler bilir gözleriyle duymayı...
<end>

<start>
Gençliğin günden güne kalırken gerilerde
Bir yavru yaratırsan alsın diye yerini, 
Dinçken can verirsen o körpe can ilerde
Senden göçen gençliğe varıp yaşatır seni.
Böyle sürecek akıl, güzellik ve başarı; 
Yoksa cinnet, yaşlanmak, çürümek var yer altında: 
Hiç kimse düşünmese gelecek kuşakları, 
İnsanlık sona erip giderdi üç batında.
Dünya çoğalmak için doğmayanlarla dolu, 
Kaknem, kakavan, kaba: kısırlıktan bitsinler; 
Yaradan vermiş sana en iyiyi, en bolu, 
Bu cömert aramağana cömertçe karşılık ver
  Seni kendine mühür yapmış, bunu böyle bil: 
  Sen de eşler yap diye, ölüp git diye değil.
<end>

<start>
Sevgisinin kepaze edilmesine, 
Kanunların bu kadar çabuk yürümesine, 
Kötülere kul olmasına iyi insanın
Bir bıçak saplayıp göğsüne kurtulmak varken? 
Kim ister bütün bunlara katlanmak
Ağır bir hayatın altında inleyip terlemek, 
Ölümden sonraki bir şeyden korkmasa, 
O kimsenin gidip de dönmediği bilinmez dünya
Ürkütmese yüreğini? 
Bilmediğimiz belâlara atılmaktansa
Çektiklerine razı etmese insanı? 
Bilinç böyle korkak ediyor hepimizi:
Düşüncenin soluk ışığı bulandırıyor
Yürekten gelenin doğal rengini.
Ve nice büyük, yiğitçe atılışlar
Yollarını değiştirip bu yüzden, 
Bir iş, bir eylem olma gücünü yitiriyorlar.
Ama sus, bak güzel Ophelia geliyor.
Peri kızı dualarında unutma beni, 
Ve bütün günahlarımı.
III Perde, I Sahne
<end>

<start>
Yaradan, kadın yüzü çizmiş sana eliyle, 
İstek dolu sevgimin efendisi dilberi; 
İnce kadın yüreğin öğrenmemiştir hile, 
Bilmez kadınlardaki kancık döneklikleri; 
Gözlerin daha parlak, kahpelikten yoksundur, 
Neye bakarsa baksın altın yaldız kaplatır; 
Erkeklerin en hoşu, en hoş şeyler onundur, 
Erkekleri büyüler, kadınları çıldırtır. 
Seni yaratmış olsa kadın olarak önce 
Yaradan bile çılgın bir sevgi duyacaktı, 
Ama bir hiç uğruna bir fazlalık verince 
Varlığına doymaktan beni yoksun bıraktı. 
Değil mi ki kadınlar için yaratmış seni, 
Sen sevgimi al, onlar sömürsün hazineni
<end>

<start>
Tanrı beni ilkbaşta sana kul yaptı, sonra 
Keyfine el koymayı kurmamı yasak etti. 
Ya da özlem duymamı hesaplı zamanlara; 
Kölenim ya, boş vaktin olsun diye bekletti. 
Ah, bırak katlanayım, el pençe divan: değer, 
Senin özgürlüğünün tutuklu yokluğuna; 
Her mihnete sabreder, her azara baş eğer, 
İncittin diye hiç suç yüklemez bile sana. 
Sen nerde olursan ol, yetkin, güçlü, özgürsün; 
Hâkimsin dilediğin gibi kendi vaktine: 
Canın neyi isterse varsın o keyif sürsün, 
Kendine suç işlersen kendin bağışla yine. 
Beklemek cehennemdir, ama beklerim seni, 
İyi kötü demeden, suçlamadan keyfini.
<end>

<start>
Sevgili Ofelya, ben vezin-mezin bilmem. 
Ben oflarımı sokamıyorum kafiyeye.
Lakin seviyorum seni, sen, 
Ofelya’yı Of! Of! Of! Elveda! ... 
Hamlet Hamlet kaldıkça senin Hamletin olan Hamlet.” 
“Canım Ophelia, beceriksizim şiir yazmakta, 
İçimdekini kalıba dökme sanatım yok, 
Ama çok, her şeyden çok seviyorum seni, 
İnan bana ve Tanrı’ya emanet ol. 
Canı teninde kaldıkça sevginle yaşayacak, 
Hamlet.”
<end>

<start>
Benzetebilir  miyim bir yaz gününe seni? 
Sen daha sevimlisin, daha sakinsin ondan. 
Sert rüzgarlar Mayısın narin çiçeklerini. 
Hırpalar ;Yaz ise pek çabuk geçer...Durmadan!
Bazan, kızgın olarak,parlar gözü semanın... 
Bir karartıyla sık sık söner altın bakışı ; 
Her güzel,güzelliğini kaybeder: Tabiatın- 
Sebep  olur da bazan bu kararsız akışı!
Fakat senin ebedi yazın hiç sönmeyecek, 
Dönmeyecek sendeki güzellik bir yalana. 
Ölüm sana yaklaştı diye, öğünmeyecek:
Sen eşitken ebedi mısralarla zamana 
Yaşadıkça insanlar, görebildikçe gözler, 
Seni yaşatmak  için yaşayacak bu sözler
<end>

<start>
İnandıramaz aynam yaşlandığıma beni. 
Değil mi ki doğduğunuz aynı gün gençlikle sen; 
Ama örtünce vaktin kırışıkları seni 
Medet umarım ömrüm bitsin diye ecelden. 
Varlığına o eşsiz güzelliği giysen de 
Gönlümün urbasından başka şey giyemezsin. 
Yüreğim sende çarpar, yüreğin çarpar bende: 
Demek ki bana göre yaşlısın diyemezsin. 
Onun için, sevgilim, kendine bakman gerek, 
Nasıl ki ben bir hiçim bakmak dururken sana, 
Yüreğin bende diye üstüne titreyerek 
Olmuşum yavrusunu esirgeyen bir ana. 
Gönlüne bel bağlama gönlümü yok edersen, 
Geri almak yok diye onu verdin bana sen.
1564.......
<end>

<start>
Yaşlısın deseler de bana,inanmam aynalara,
Gençlik ve sen aynı yaştasınız ya! 
Ama zamanın yol yol izler açtıgını görürüm de sende,
Anlarım, er geç bana da gelip çatacak ölüm.
Seni baştan ayağa saran şu güzellik var ya,
Yüreğimin en gösterişli örtüsü de o işte benim.
Güğsünde yaşadıkça yüreğim, yüreğinse ben de arttıkça,
Kim der ki, nasıl diyebilir ki, senden yaşlıyım? 
Yeni doğmuş yavruyu sakınır gibi ebesi,
Taşıdığım yüreğin üstüne ben nasıl titreyeceksem.
Nasıl sakınacaksam kendimi, kendim için değil, senin için; 
Öyle sakin işte sen de kendini, ey sevdiğim! 
Geri gelir sanma yüreğin, benim yüreğim öldükten sonra; 
Bana vermiştin onu, unutma, geri almamak üzere bir daha.
<end>

<start>
Sahiden uyuyor mu? 
Ahh! Kim vurmuş kumrumu? 
Ben geldim, civanım, yiğidim, kalk! 
Kalksana, konuşsana! 
Görmüyor musun? Yoksa... 
Örttü mü, gözlerini kara toprak? 
Bu zambak dudaklara, 
Şu zeren yanaklara, 
Acımadın mı hiç kahpe felek? 
Aşıklar, aşk timsali, 
Gözü pırasa yeşili 
Piremuz bırakıp gitti beni! 
Hadi gel, tezcanlı ecel, 
Gel bana, geline gel, 
Batır mum sarısı ellerini, 
Batır benim de kanıma! 
Madem kıydın canına, 
kopardın onun bamtellerini. 
Konuşma artık, ey dil, 
Sadık kılıç, naz etme, gel, 
Odlara yanmış bağrımı dağla! 
Bıçaklar kendini. 
Geldim yolun sonuna, 
Uğurlar olsun bana! 
A dostlar, o dostlar, kalsın siz de sağlıcakla!
<end>

<start>
mutlu birleşmesine hiçbir engel yok bence
gerçekten sevenlerin. sevgi demem sevgiye
bir döneklik yaparsa bir değişme görünce,
başka yola saparsa sevgili saptı diye:
hayır, sevgi besbelli sağlam bir nirengidir,
boraları gözler de sallanmaz, göğüs gerer,
gemilere yön veren yıldızların dengidir, 
değeri bilinmeden başı ta göğe erer.
zamanın soytarısı değildir sevgi asla,
gül yüzlüler göçse de orağına düşerek
o değişmez kısacık günlerle haftalarla,
direnir ve kanatlanır mahşerin ucuna dek.
yanılıyorsam bunda ve çıkarsa yanlışım,
ne hiç kimse sevmiştir, ne ben şiir yazmışım.
<end>

<start>
savurgan güzel,nedir bu kendini harcaman
senin mirasın olan güzellikleri böyle?
doğa temelli vermez ,ödünç verir her zaman
eli açık olana borç verir içtenlikle
böyle yanlış kullanmak olurmu güzel pinti
miras bırakman için sana bırakılanı?
kar etmeyen tefeci bu koskoca serveti
niye tüketiyorsun yaşatmak varken canı
meraklısın kendinle içli dışlı olmaya
bu tatlı benliğin sırf aldatmağa yarar
vaktin geldi diyerek seni çağırsa doğa
vereceğin hesapta elle tutulur ne var?
 kullanmazsan gömülür güzellğin seninle
kullanırsan varisin olur da sürer gider böyle
<end>

<start>
Bu gece en hüzünlü şiiri yazabilirim
Yazabilirim örneğin; “Gece yıldızla dolu
ve yıldızlar masmavi titreşiyor uzakta`
Şarkı söyleyip esiyor gece rüzgârı.
Bu gece en hüzünlü şiiri yazabilirim...
Sevdim ben onu, o da beni sevdi bir ara
Buna benzer gecelerde sarıldım kollarımla
Defalarca öptüm onu sonsuz göğün altında
Sevdi beni o, ben de onu sevdim bir ara
O koca, masum gözler sevilmez miydi ama?
Bu gece en hüzünlü şiiri yazabilirim
Onu tutamadığımı, kaybettiğimi düşünmek
Dinlemek uçsuz bucaksız geceyi, onsuz daha tenha kalan
Ve şiir… Çime düşen çiy gibi düşer cana.
Ne çıkar sevdam onu tutamadıysa...
Gece yıldızla dolu ve yanımda değil o...
Hepsi bu...
Şarkı söylüyor uzaklarda biri. Çook uzaklarda...
Ruhum kayboldu onsuzlukta…
Gözlerim onu arıyor geri getirirmiş gibi, yüreğim onu.
Ve yanımda değil o...
Aynı gece ağartıyor aynı ağaçları
Bir zamanlardaki biz, artık aynı değiliz
Sevmiyorum artık onu doğrudur, oysa ne çok sevmiştim...
Sesim rüzgârı kollardı kulağına değmek için
Başkasının… Bir başkasının olacak...
Sesi, ışıltılı teni, derin gözleri...
Bir zaman öpüşlerime ait olduğu gibi...
Artık sevmiyorum ya... severim yine belki.
Sevda o denli kısa, nisyan öyle uzun ki...
Çünkü benzer gecelerde sarıldım kollarımla
Kaybolup gider ruhum onsuzlukta...
Bu bana yaşattığı en son acı
Ona yazdığım en son şiir de olsa
Çeviri: Betül Akdağ
<end>

<start>
nerelerdeydin diye sorarsan
'hep eskisi gibi' diyeceğim.
toprağı örten taşlardan söz edeceğim,
sürdükçe kendini harcayan ırmaktan; 
ben yalnız kuşların yitirdiklerini bilirim,
gerilerde kalan denizi bilirim, bir de ağlayan 
ablamı.
neden ayrı adlarla anılıyor ülkeler, neden
günler
yeni günleri izliyor? Neden koyu bir gece
birikiyor ağızda? Neden ölüler?
nereden geliyorsun diye sorarsan bölük pörçük
kelimelerle konuşmak zorundayım,
ağzı zehir gibi yakan araçlarla,
çoğu çürümeye yüz tutmuş hayvanlarla
ve avutamadığım yüreğimle.
andaç değil yanımızda götürdüklerimiz
unutuşta uyuklayan sarımsı kumru değil,
yaşlarla kaplı yüzler,
boğazımıza yapışan eller
ve yapraklardan sıyrılan şey:
aşınmış bir günün karanlığı
acıyı kanımızda tatmış bir günün.
işte menekşeler, işte kırlangıçlar
bize sevinç veren ne varsa,
geçici ve küçük duyarlıkların
yan yana göründüğü süslü kartpostallarda.
ama bu sınırın ötesine geçmeliyim,
dişlemeliyim sessizliğin çevresindeki kabuğu,
ne karşılık vereceğimi bilemem:
öyle çok ki ölüler,
ve öyle çok ki al güneşle yarılmış hendekler,
ve öyle çok ki gemilere vuran miğferler,
ve öyle çok ki öpüşlerle kilitli eller,
ve öyle çok ki unutmak istediklerim.
Çeviren: Tomris Uyar
<end>

<start>
Halkım ben, parmakla sayılmayan
Sesimde pırıl pırıl bir güç var
Karanlıkta boy atmaya
Sessizliği aşmaya yarayan
Ölü, yiğit, gölge ve buz, ne varsa
Tohuma dururlar yeniden
Ve halk, toprağa gömülü
Tohuma durur bir yerde
Buğday nasıl filizini sürer de
Çıkarsa toprağın üstüne
Güzelim kırmızı elleriyle
Sessizliği burgu gibi deler de
Biz halkız, yeniden doğarız ölümlerde.
Çeviri:Hilmi Yavuz
<end>

<start>
Al ekmeği benden
istersen havayı da; 
ama gülüşünden mahrum etme beni.
Koyma gülsüz
ve çiçeksiz beni,
sevinciyle coşarak
parıldayan sudan
ve senden yayılan
gümüşün kıvılcımlarından.
Bu çetin ve uzun kavgamdan
yorgun gözlerle dönerim
ve görürüm ayaklar altında
bu değişmeyen toprağı; 
ama o sevecen gülüşün
yükselir gökyüzüne peşimden
ve ardına dek açar
yaşamın tüm kapılarını benim için.
Sevdalım, zifiri karanlıkta bile
gülümse bana
ve ansızın saçılıyorsa
kanım sokak taşlarına,
gülüver
çünkü gülüşün eştir
yalın bir kılıca.
Sonbaharda denizle birlikte
gülüşün coşturmalı
köpüren çağlayanını.
Ve sevdalım baharın
beklediğim çiçek gibi
gülüşünü ararım
mavi çiçeği, gülü
yurdumdan seslenen.
Gül gecenin şavkında
gündüzün aydınlığında
gül yamru-yumru
sokaklarında adanın,
gül sana sevdalanmış
şu ipe-sapa gelmez adamın bakışında,
ama ben gözlerimi açtığımda
ve de kapadığımda onları,
ve ayaklarım götürüp
geri getirdiğinde beni
al benden ekmeği, havayı,
ışığı, baharı,
ama mahrum etme 
gülüşünden beni
işte o zaman ölürüm gayri.
Çeviri: Fahri Özdemir
<end>

<start>
Saat yedi buçuğuydu güzün
Ve ben bekliyordum
Kimi beklediğim önemli değil.
Günler, saatler, dakikalar
Bıktılar benle olmaktan
Çekip gittiler azar azar
Kaldım ortada, tek başıma
Kala kala kumla kaldım
Günlerin kumuyla, suyla
Bir haftanın artıklarıyla kaldım
Vurulmuş ve hüzünlü
Ne var, dediler bana Paris'in yaprakları
Kimi bekliyorsun?
Kaç kez burun kıvırdılar bana 
Önce ışık, çekip giden
Sonra kediler, köpekler,  jandarmalar
Kalakaldım tek başıma
Yalnız bir at gibi
Otların üstünde ne gece, ne gündüz
Sadece kışın tuzu
Öyle kimsesiz kaldım ki
Öyle bomboş
Yapraklar ağladılar bana
Sonra, tıpkı bir gözyaşı gibi
Düştüler son yapraklar
Ne önceleri, ne de sonra
Hiç böyle yalnız kalmamıştım
Bu kadar
Ve kimi beklerken olmuştu
Hiç mi hiç hatırlamam.
Saçma ama bu böyle
Bir çırpıda oldu bunlar
Apansız bir yalnızlık
Belirip yolda kaybolan
Ve ansızın kendi gölgesi gibi
Sonsuz bayrağına doğru koşan.
Çekip gittim, durmadım
Bu çılgın sokağın kıyısından
Usul usul, basarak ayak uçlarıma
Sanki geceden kaçıyor gibiydim
Ya da karanlık, kükreyen taşlardan
Bu anlattıklarım hiç bir şey değil
Ama başıma geldi bütün bunlar
Birini beklerken bilmediğim
Bir zamanlar.
<end>

<start>
Seni sevdiğimi göreceksin sevmediğim zaman, 
çünkü iki yüzüyle karşına çıkar hayat.
Bir sözcük sessizliğin kanadı olur bakarsın, 
ateş de pay alır kendine soğuktan.
Seni sevmeye başlamak için seviyorum seni, 
sana olan sevgimi sonsuzlaştıracak
bir yolculuğa yeniden başlamak için: 
bu yüzden şimdilik sevmiyorum seni.
Sanki ellerindeymiş gibi mutluluğun
ve hüzün dolu belirsiz bir yarının anahtarları
hem seviyorum, hem de sevmiyorum seni.
Sevgimin iki canı var seni sevmeye.
Bu yüzden sevmezken seviyorum seni
ve bu yüzden severken seviyorum seni.
(cevat çapan)
<end>

<start>
Neden öldün Nâzım? Senin türkülerinden yoksun
        ne yapacağız şimdi? 
Senin bizi karşılarkenki gülümseyişin gibi bir pınar
        bulabilecek miyiz bir daha? 
Senin gururundan, sert sevecenliğinden yoksun
        ne yapacağız? 
Bakışın gibi bir bakışı nereden bulmalı,
        ateşle suyun birleştiği
Gerçeğe çağıran, acıyla ve gözüpek bir sevinçle dolu? 
Kardeşim benim, nice yeni duygular, düşünceler
        kazandırdın bana
Denizden esen acı rüzgâr katsaydı önüne onları
Bulutlar gibi, yaprak gibi uçarlar
Düşerlerdi orada, uzakta.
Yaşarken kendine seçtiğin
Ve ölüm sonrasında seni kucaklayan toprağa.
Sana Şili'nin kış krizantemlerinden bir demet
         sunuyorum
Ve soğuk ay ışığını güney denizleri üzerinde parıldayan
         Halkların kavgasını ve kavgamı benim
Ve boğuk uğultusunu acılı davulların, kendi yurdundan...
Kardeşim benim, adanmış asker, dünyada nasıl da
         yalnızım sensiz.
Senin çiçek açmış bir kiraz ağacına benzeyen
         yüzünden yoksun
dostluğumuzdan, bana ekmek olan,
rahmet gibi susuzluğumu gideren ve kanıma güç katan
Zindanlardan kopup geldiğinde karşılaşmıştık seninle
Kuyu gibi kapkara zindanlardan
Canavarlıkların, zorbalıkların, acıların kuyuları
Ellerinde izi vardı eziyetlerin
Hınç oklarını aradım gözlerinde
Oysa sen parıldayan bir yürekle geldin
Yaralar ve ışıklar içinde.
Şimdi ben ne yapayım? Nasıl tanımlanır
Senin her yerden derlediğin çiçekler olmaksızın bu dünya
Nasıl dövüşülür senden örnek almaksızın,
Senin halksal bilgeliğinden ve yüce şair onurundan yoksun? 
Teşekkürler, böyle olduğun için! 
Teşekkürler o ateş için
Türkülerinle tutuşturduğun, sonsuzca.
(Türkçesi: Ataol Behramoğlu)
<end>

<start>
Ama niçin benimle konuşmuyorsun artık
Boi Bio?
Ben söylüyorum şimdi
Senin diyeceklerini
Oysa ben konuşmayı
Senden öğrendim
Yağmur ve yaprakla karışık
Gece türkülerini
Senden öğrendim, Bio Bio
Kimse bakmazdı bana çocukken
Günün doğuşunu senden öğrendim
Zorla toprağa gömülmüş gücün
Durgun çanlar gibi sessizliğini
Senden öğrendim, Bio Bio
Senden öğrendim evreni
Oysa sakız yaprakları
Kırık oklar,
Kırık, hüzünlü oklar
Bin yılda öğrettiler onu bana
Ama seni gördüm, Bio Bio
Kendini usulca denize bırakışını gördüm
Paramparça ağzını, göğüslerini
Kanlı bir öykü anlatarak
Büyük ve çiçekli
Gördüm seni, Bio Bio.
<end>

<start>
Bir şarkıcıyım ben,
Avrupa’nın bağlarında dolaştım;
Gezindim rüzgarlar altında.
Asya’nın rüzgarı altında.
Yaşamlar içinde en iyisi
Yaşam bile,
Dünyanın tadı;
Ak pak barış bile;
Avareydi
Devşirdim
Evet devşirdim.
Başka toprakların
En iyisi
Yüceltti şarkısını dudağımda;
Bağların ortasında
Barışın ve rüzgarın özgürlüğü!
İnsanlar nefret ediyor gibiydiler
Birbirleriyle.
Yine de aynı gece
Birbirlerinin üzerlerini
Örtüyorlardı.
Bizi uyandıran
Tek ışık
Dünyanın ışığıydı bu!
Evlerine girdim,
Yemek yiyorlardı masalarında;
Fabrikadan çıkmıştılar,
Gülüşüp ya da ağlaşıyorlardı.
Ve de
Hepsi birbirine benziyordu.
Ve hepsi de
Gözlerini ışığa çeviriyorlardı
Yollarını arıyordu hepsi de.
Hepsinin bir ağzı vardı
Türkü çağırıyorlardı,
Türkü çağırıyorlardı
İlkbahara dönük!
Hepsi.
İşte rüzgarda
Bağ çubuklarının arasında
En iyi insanları devşirdim
Şimdiyse dinlemeniz gerek beni
<end>

<start>
Seviyorum suskunluğunu, sanki sen
yokmuşçasına burada
duyarsın beni uzaktan, dokunmaz sana sesim.
Uçup gitmiş gibi gözlerin
ve ağzın bir öpüşle mühürlenmiş.
Seviyorum suskunluğunu, çok uzakta
görünüyorsun
Sanki yas tutuyorsun, kumrular gibi cilveleşen
kelebek benzeri.
Uzaklardan duyuyorsun beni, ulaşmıyor sana sesim.
Bırak da varayım dinginliğine sessizliğinde.
Ve konuşayım sessizliğinle
bir lamba gibi parlak, bir yüzük gibi yalın.
Gece gibisin, suskunluğun ve takım yıldızlarınla
Yıldızlarınki gibidir sessizliğin, öyle uzak, önyargısız.
Seviyorum suskunluğunu, sanki sen yokmuşçasına burada
uzakta ve hüzün dolu, sanki ölmüşsün gibi.
İşte o zaman bir sözcük yeter
Uçarım, uçarım sevinciyle yaşadığının.
Çeviri: Ergin Koparan
<end>

<start>
Bayraklarımız her zaman böyle doğmuştur.
Halk işlemiştir onları
Tüm sevgisiyle
Onun parçalarını dikmiştir
Bütün yoksulluğuyla
Ve yıldızı çivilemiştir
Canı gönülden
Gökte ya da gömlekte vatanın yıldızı için
Bir mavi kesmiştir
Ve damla damla
Kırmızı doğmuştur
<end>

<start>
I 
Dünyaya birçok kez gelmişim 
Yok olmuş yıldızların dibinden 
Ellerimde tuttuğum 
Ölümsüzlük bağlarını dokuyarak 
Şimdi öleceğim yeniden 
Vücudumu örten toprağa sarınarak!
II 
Ne papazların sattığı 
Gökyüzünden bir parça aldım. 
Ne de tembel zenginler için 
Metafizikçilerin, 
Düzüp koştuğu, karanlıklardan.
III 
Ölüm içinde yoksullarla bir olmak istiyorum 
Göğü elinde tutanların kamçıladığı 
İnceleme yeteneği olmayanlarla! 
Şimdiyse ölüme hazırım 
Beni saran bir elbise gibi 
Sevdiğim renkten 
Boyu posuma tıpatıp; uygun 
Ve benim için gerekli olan 
Beni saran bir elbise gibi!
<end>

<start>
Bu akşam onlardan söz etmeliyim bir bir
Bu akşam, bu yerde anıma geliniz
Manuel Antonio Lopez
Kardaş
Lizboa Calderon
Diğerleri hayınlık ettiler biz yolumuza devam ediyoruz
Alejandro Gutieerrez
Seninle düşen bayrak
Ayağa kalkıyor
Bütün yeryüzünde
Cesar Tapia
Bu bayraklar üstünde yüreğin
Bu gün Plaza’da çırpınıyor
Filomeno Chavez,
Elini asla sıkmadım, ama elin burada
Bu ölümün öldüremediği temiz bir eldir
Ramona Parra
Genç parıldayan yıldız
Ramona Parra
Kahraman kadın
Ramona Parra kanlı çiçek
Dostumuz, ey yiğit yürek
Örnek çocuk, altın gerilla
Adına bu savaşı izleyeceğimize yemin olsun
Yayılan kanın her yanda çiçekler gibi açsın
<end>

<start>
Yoruldum işte insan olmaktan.
Terzilere, sinemalara gidiyorum işte,
şaşkınım, kapalıyım, çuhadan bir kuğu gibi
sorular, küller denizinde salınıyorum.
Ağlıyorum berberlerin kokusunu duyunca.
Tek isteğim dinlenmek, kurtulmak taşlardan,
bahçelerden kurtulmak, yünden, köşklerden,
mallardan, gözlüklerden, asansörlerden.
Yoruldum ayaklarımdan işte, tırnaklarımdan,
gölgemden, saçlarımdan,
yoruldum işte insan olmaktan.
Nefis bir şey olurdu ama
bir noteri kesik bir zambakla korkutmak
ya da kulak tozuna vurup öldürmek bir rahibeyi.
Ne güzel olurdu
yeşil bir bıçakla koşmak sokaklarda
soğuktan ölünceye kadar bağırarak.
Yaşamak istemiyorum karanlıkta ot gibi,
uykuda titreyerek, kararsız, şaşkın,
her dakika düşünmek, her gün bir şeyler yemek
ıslak dehlizlerine inip dünyanın.
Bana göre değil bu rezillikler.
Bana göre değil ot olmak, mezar olmak,
ıssız bir tünel olmak, bir cesetler mahzeni,
acı içinde ölmek, kaskatı kesilmek soğuktan.
Bu yüzden ışıldıyor Pazartesi günleri
o zindansı yüzümle beni görünce,
kırık bir tekerlek gibi geçip giderken
ılık kan yolları uzatıyor geceye.
Köşelere itiyor beni, köhne evlere bir şey,
camlarından kemik savrulan hastanelere,
kundura tamircilerine, sirke kokan,
uçuruma benzeyen korkunç sokaklara.
Kükürt rengi kuşlar, iğrenç barsaklar asılmış
tiksindiğim evlerin kapılarına,
çaydanlıkta unutulmuş takma dişler var,
utançla, korkuyla ağlayan
aynalar,
şemsiyeler, zehirler, göbek bağları her yanda.
Sessizce yürüyorum gözlerle, kunduralarla,
öfkeyle, unutuşla,
geçiyorum büroların, dükkânların önünden,
iplerine çamaşır asılı avlulardan,
donlardan, havlulardan, gömleklerden,
kirli göz yaşları akıtılıyor usulca.
Pablo Neruda
Çeviren: Ülkü Tamer
“Çağdaş Latin Amerika Şiiri Antolojisi'nden
<end>

<start>
Bütün herifler içerdeydi
girdiğinde o çırılçıplak
herifler içiyordu, ona tükürmeye 
başladılar
daha yeni çıkmıştı nehirden, birşey
anlamıyordu
yolunu yitirmiş bir deniz kızıydı
küfürler aktı parıldayan teninde
açık saçık sözler yağdılar altın
memelerine
ağlamadı çünkü bilmiyordu ağlamayı
çıplaktı çünkü bilmiyordu giysileri
dağladılar gövdesini sigaralar, yanık
mantarlarla
yuvarladılar meyhanede kahkahalar 
atarak
konuşmadı çünkü bilmiyordu
konuşmayı
uzak bir aşkın rengindeydi gözleri
kolları ikiz safirlerdi
dudakları titriyordu mercan ışığında 
sonunda çekip gitti kapıdan
güçbela girdiğinehirde tertemiz oldu
yağmurda beyaz bir taş gibi pırıl pırıl yine
yüzdü bakmadan arkasına
yüzdühiçliğe, yüzdü ölüme.
<end>

<start>
Bilmek acı çekmektir. Ve bildik; 
Karanlıktan çıkıp gelen her haber 
Gereken acıyı verdi bize: 
Gerçeklere dönüştü bu dedikodu, 
Karanlık kapıyı tuttu aydınlık, 
Değişime uğradı acılar. 
Gerçek bu ölümde yaşam oldu. 
Ağırdı sessizlğin çuvalı
<end>

<start>
Şimdi on ikiye kadar sayacak
ve hep birlikte susacağız.
Bir an olsun toprağın yüzünde
konuşmayalım hiçbir dilde,
bir saniye duralım,
sallamayalım kollarımızı bu kadar.
Acelesiz, motorlarsız
ne mis kokan bir an olurdu,
birlikte hepimiz
apansız bir gariplikte.
İncitmezdi balinayı
balıkçılar soğuk denizde
tuz toplayan adam
bakardı yaralı ellerine
Yeşil savaşlar hazırlayanlar,
gazlı savaşlar, ateşli savaşlar,
yaşayanı kalmayan zaferler,
temiz giysiler giyerlerdi
yürüyüp kardeşleriyle
gölgede, bir şey yapmadan.
İstediğim karıştırılmasın
kesin eylemsizlikle:
ne yaparsa odur yaşam
bir işim yok benim ölümle.
Götürebilmek uğruna hayatımızı
bu kadar sıradan olmasaydık,
ve bir an, hiçbir şey yapmasaydık,
belki dev bir sessizlik
yarıda kesebilirdi kederini
kendimizi hiç anlamayışımızın,
kendimizi ölümle korkutmanın,
belki de toprak öğretecek bize
ölü görünen her şeyin
aslında canlı olduğunu.
Şimdi on ikiye kadar sayacağım
sessiz olun, ben gideceğim.
(Türkçesi: Erdal Alova)
<end>

<start>
Pencereden atları gördüm.
Berlin'deydim, kıştı. Işık
Işıksızdı, gökyüzü yoktu gökyüzünde.
Havanın aklığı ıslak bir ekmek gibi.
Ve penceremden boş bir sirk
Kışın dişleriyle kemirilmiş.
Ansızın bir adamın yedeğinde
On at göründe sislerin içinden
Çıkarken titremediler, ateş gibi,
O saate kadar bomboş olan
Evreni doldurdular gözlerimde. Görkemli, yangınlı
Uzun bacaklı on tanrı gibiydiler,
Yeleleri tuzun düşlerini andırıyordu.
Portakaldan ve evrenlerdendi sağrıları.
Baldı derileri, amber, yangın.
Boyunları gururun taşlarından
Oyulmuş kulelerdi,
Ve kızgın gözlerine güçlü bir dirim
Eğilmişti bir tutuklu gibi.
Ve orada, sessizlikte, ortasında
Günün, kirli ve dağınık kışın
Haşarı atlar kan,
Uyum ve yaşamın kışkırtıcı gömüleriydiler.
Baktım, baktım ve yeniden yaşadım:
Kaynağın, altın dansın, gökyüzünün,
Güzellikte yaşayan ateşin
Orada olduğunu bilmeden.
O kapanık Berlin kışını unuttum.
Ama atların ışığını unutmam.
<end>

<start>
Acılardan daha büyük bir yer yoktur
Bir tek evren var, o da kanayan bir evren.
<end>

<start>
Karşı karşıya değildi evler, sevmezlerdi birbirlerini, 
yine de yan yanaydılar.
duvar duvara, fakat
pencereleri
bakmazdı sokağa, konuşmazdı, 
öyle sessizdiler.
Bir kâğıt uçuruyor havalanır gibi ağaçtan
kışın kirli bir yaprak.
Akşam ortalığı tutuşturuyor, kaygı içinde
yok oluveren bir ateş boşaltıyor gök.
Kara sis balkonları örtüyor.
Açıyorum kitabımı. Yazıyorum
bir maden ocağının 
çukurunda sanıp kendimi, 
bir ıslak, 
bırakılmış dehlizde.
Biliyorum kimse yok şimdi
evde, sokakta, acı kentte.
Bir mahkûmum açık kapısının önünde, 
açık dünyanın önünde, 
akşam alacasında şaşkın, gamlı bir öğrenciyim, 
çıkıyorum işte o zaman şehriye çorbasına, 
iniyorum ardından yatağa ve yarına.
<end>

<start>
Düştükleri yere ağıt etmeye gelmiyorum, 
Size koşuyorum yaşayanlara; 
Hepinize koşuyorum 
Ve göğsümü yumrukluyorum: 
Sizlerden önce ölenler de oldu hatırında mı? 
Onların aynı adları ve soyadları vardı. 
San Gregorya’da, Lon Qimay’da yağmur altında, 
Ran Qüil’de rüzgarda tökezlenmiş, 
İkik’de kumlar arasında 
Ve çölde, denizde, yağmurda ve dumanda, 
Yarımadada, pampa toprağında 
Onlar da öldürüldü senin gibi, 
Onların da adı Antonyo idi, 
Balıkçı ya da denizciydiler. 
Hepsi de etiyle kanıyla Şili’li 
Yel vurdu yüzlerine, 
Acılar damgasını vurdu, 
Şehit etti pampa. 
Yurdumun duvarları önünde, 
Karda, 
Yeşil kollu ırmağın ötesinde 
Billurlaşmış gördüm kanı 
Başak altında. 
Nitrat altında, 
Halkımın damlayan kanını gördüm 
Ve ateş gibi tutuşuyordu 
Her damla!
<end>

<start>
Onlar ölmediler yok, 
Ateş fitilleri gibi: 
Dimdik ayakta, 
Barut ortasındalar!
Karıştı, bakır tenli 
Çayır  çimene, 
Karıştı, 
O canım hayalleri: 
Zırhlı bir rüzgâr, 
Perdesi gibi; 
Bir set gibi: 
Kızgın çehreli, 
Göğüs gibi: 
Göğün görünmez göğsü gibi!
Analar, onlar ayakta 
Buğday içindeler, onlar, 
Yücelerden yüce dururlar: 
Dünyayı doruktan seyreden, 
Bir öğle güneşi gibi. 
Bir çan darbeleri gibi, 
Onlar. 
Ölmüş gövdeler arasında, 
Zaferi çekiçleyen bir ses gibi 
Onlar, 
Kara bir ses gibi. 
Ey canevinden vurulmuş, 
Toz duman olmuş bacılar! 
İnanın oğullarınıza. 
Kök oldu onlar, 
Sade kök: 
Kan suratlı, 
Taşlar altında. 
Karışmadı toprağa, 
Dağılmış kemikçikleri. 
Ağızları ısırır hala, 
Kuru barutu; 
Ve demir bir okyanus gibi, 
Titreşirler hâlâ. 
Ben ölmedim, der, 
Yumrukları; 
Yukarı kalkık yumrukları, 
Daha.
Bunca yere düşmüşlerden, 
Yenilmez bir hayat doğar: 
Bir tek beden olur, 
Analar, bayraklar, çocuklar, 
Hayat gibi canlı tek bir beden; 
Bir yüz bekler karanlıkları, 
Ölü gözleriyle, 
Kılıcı dopdolu, 
Dünya ümitlerinden.
Dursun,
Dursun yas esvaplarınız. 
Yığın derleyin, 
Gözyaşlarınızı; 
Bir metal oluncaya kadar: 
Bununla vuracağız, 
Gündüz gece; 
Bununla çiğneyeceğiz, 
Gündüz gece; 
Bununla tüküreceğiz 
Gündüz gece 
Kin kapılarını, 
Kırıncaya kadar.
Oğullarınızı bilirdim, 
Unutmadım acılarınızı. 
Ölümleriyle nasıl kıvandıysam, 
Hayatlarıyla da öyleyimdir. 
Onların gülüşleridir: 
Karanlık atölyeleri ışıtan. 
Her gün metroda, yanıbaşımda: 
Onların ayak sesleridir, 
Çın çın. 
Akdeniz portakallarında, 
Güney ağları içinde; 
Yapılarda, 
Basımevi mürekkeplerinde; 
Kalplerini tutuşur gördüm onların, 
Güçle, yangınla.
Ben de sizler gibiyim, analar. 
Benim kalbim de yas dolu, ölüm dolu. 
Gülüşlerinizi öldüren kanla, 
Serpilip gelişmiş; 
Bir orman gibidir kalbim. 
Günlerin kahredici yalnızlığı, 
Uyanışın sisli öfkeleri 
Girmiştir içine.
Susamış sırtlanları, 
Bitip tükenmez ürmeleriyle 
Afrika'dan gürleyen hayvan sesini; 
Öfkeyi, iniltileri, hoş görmeleri, 
Bırakın, bir yana bırakın. 
Ölümün ve tasanın 
Çemberinden geçmiş analar, 
Doğan ulu günün ortasına bakın: 
Bu topraktan güler ölüleriniz. 
Kalkık yumrukları titrer, 
Buğdayın üstünde, 
Bilesiniz.
<end>

<start>
Nehirler gibi, 
Ağlamak istiyorum, 
Garip bir başıma ben; 
Kaygılar almalı beni, 
Dalıp gitmeliyim, 
Eski maden gecelerin gibi. 
Neden, 
Pırıl pırıl anahtarlar, 
Neden harami elinde? 
Kalksana Oello ana, 
Aç sırrını, 
Bu bitmez gecenin 
Yorgunluğuna; 
Akıl ver damarlarına, 
Senin olsun, 
Yupanqui’ler güneşi 
Uyku hali konuşurum 
Seninle, 
Toprak toprağa. 
Sıradağların; 
Döl yatağı; 
Sen ey Perulu ana, 
Nasıl oldu nasıl oldu da 
Saplandı, 
Bu hançerler çığı, 
Senin gebe kumluğuna? 
Ellerin içindeyim, 
Kıpırdamam, 
Duyuyorum: 
Madenler yayılıyorlar, 
Yeraltı boğazlarına. 
Köklerinden olmuşum, 
Ben, senin; 
Bilmem neden, 
Toprak vermez bilgeliğini 
Bana. 
Geceden gayrı, 
Gördüğüm yok; 
Yıldızlı topraklar, 
Altında. 
Bu uyduruk, 
Bu cinli hayal da ne? 
Sürünür gider, 
Ta kızıl bir çizgiye? 
Yasın gözleri, 
Bitki, kapkara. 
Nasıl vardın, 
Bu acı rüzgara; 
Nasıl oldu, nasıl oldu da, 
Öfke taşları arasından, 
Kopak; 
Kaldırmadı kil tacını, 
O gözler kamaştıran? 
Yanayım kara bahtıma, 
Çadırlar altında, bırak! 
Kararmış ölü bir kök gibi, 
Ko batıp gideyim! 
Bu bitmez zalim gecede, 
Yerin dibine ineceğim, ben; 
Bir altın ağza kadar. 
Gecenin taşına uzanmalıyım. 
Burada ölmeliyim, derdimle.
<end>

<start>
Yanım, yörem hanımeli,
Çevrilmişim, çevrilmiş:
Çölle, çakalla, kıvılcımla.
Yanım yörem, burcu burcu leylaklar,
Günler sarmış beni, aylar;
Çevrilmişim, çevrilmiş:
Tek tanışım, sularla.
Yanım yörem tırnaklardır, balıklar,
Çevrilmişim, çevrilmiş:
Tek kurduğum şey, masalarla.
Sarmış beni, incecikten ve cenkçi:
Çanlar dolu kıyıdaki köpükler.
Volkanın erguvan gömleği,
Yerlinin erguvan gömleği;
Ve kökler,
Dikenler, yapraklar arasında;
Çırılçıplak bir ayağın çizdiği,
Patika;
Varıyorlar ayaklarıma geceleyin,
Geçeyim diye üstlerinden.
La Guayra’nın,
Trinidad’ın dalgakıranlarında,
Ve zenciler içinde var iken ben;
Guatemala’nın rüsvalık barışında,
Kondorların kanlı pençelerinde,
Var iken ben;
O değirmi, o anlaşılmaz,
O pırıl pırıl gökboşluğunda,
Buzullardan dökülen küllerde,
Köylülerin el arabalarında,
Depremde,
Ve doğumlarının rahminde var iken;
Sükunun içinde,
Küçümencik burçlarla taçlanmış
Akşamında,
Senin karnında, karnında var iken ben;
Tümcek, tümcek gecemdir benim.
Gündüzümdür;
Tümcek tümcek,
Havamdır benim, yaşadığımdır,
Acı çektiğimdir, yücelttiğimdir, can verdiğimdir;
Yani tümcek;
Toprağa yayılmış kan,
Bir güz gibi mahzun;
Ölümün korkunç sancağı,
Ulu ormandaki;
Ve bozguna uğramış,
Saldırıcının adımları;
Ve çığlıkları cengaverlerin,
Ve uyuyan mızrakların,
Tan kızıllığı.
Ve tedirgin uykuları,
Askerlerin;
Timsah sükununun,
Çamurlara belendiği,
Koca nehirler;
Başkaları unutulmuş,
Yeni şehirlerin;
Oldum olası ele geçmez kuşların,
Korosu;
Ve ormanın, kokuşmuş aydınlığında,
Koruyucu şimşeği, ateşböceğinin;
Tümcek tümcek...
Dilime türkü ettiğim heceler,
Ne ışıktan olmalıdır, ne geceden Amerika.
Zaferimin ekmeğinden,
Ve şimşekten çekip koparılan madde:
Topraktan olmalıdır, topraktan.
Kil enginiyle sarılmışım ben.
Yaşadığımca:
Ellerimin içinde akan,
Cömert topraklardan,
Bir kaynaktır.
İçtiğim, şarap değil toprak,
Ağzımın toprağı,
Sırlı toprak, ekenek toprağı;
Ve sebzelerden, ışıktan borasıyla,
Çiğiyle,
Altın kileriyle, tahıl köküyle
Topraktır.
<end>

<start>
Bu gece en hüzünlü şiirleri yazabilirim
Şöyle diyebilirim: "Gece yıldızlardaydı
Ve yıldızlar, maviydi, uzaklarda üşürler"
Gökte gece yelinin söylediği türküler
Bu gece en hüzünlü şiirleri yazabilirim
Hem sevdim, hem sevildim, ya da o böyle söyler
Bu gece gibi miydi kucağıma aldığım
Öptüm onu öptüm de üstümde sonsuz gökler
Hem sevdim, hem sevildim, ya da ben böyle derim
Sevmeden durulmayan iri, durgun bakışlı gözler
Bu gece en hüzünlü şiirleri yazabilirim
Duymak yitirdiğimi, ah daha neler neler
Geceyi duymak, onsuz daha ulu geceyi
Çimenlere düşen çiy yazdığım bu dizeler
Sevgim onu alakoymaya yetmediyse ne çıkar
Ve o benimle değil, yıldızlıdır geceler
Yürek zor katlanıyor onu yitirmelere
Uzaklarda birinin söylediği türküler
Bakışlarım kovalar onu tellim her yerde
Bakışlar sanki onu bana getirecekler
Böyle gecelerdeydi ağaçlar beyaz olur
Artık ne ben öyleyim ne de eski geceler
Sesim arar rüzgârı ona ulaşmak için
Şimdi sevmiyorum ya, eskidendi sevmeler
Şimdi kimbilir kimin benim olduğu gibi
Sesi, aydınlık teni, sonsuz uzayan gözler
Sevmiyorum doğrudur, yürek bu hâlâ sever
Sevmek kısa sürdüyse unutmak uzun sürer
Bu gece gibi miydi kollarıma almıştım
Yüreğimde bir burgu ah onu yitirmeler
Budur bana verdiği acıların en sonu
Sondur bu onun için yazacağım dizeler
Çeviri: Hilmi YAVUZ
<end>

<start>
Halkım ben,
hani şu sayılamayan,
hani şu çok halk.
Soluğumun öyle bir gücü var ki
sessizliği deler geçerim, dinlemem,
filiz verir, boy atarım,
zifiri karanlık demem.
Zulüm, acı, ölüm, şu  bu
bir anda gizlerse de tohumu,
ölmüş gibi görünürse de halk,
döner gelir elbet bir gün nisan ayı,
kavuşur baharına toprak,
kızgın eller dağıtır atar ağır havayı.
Ölümün içinden yeşerir yaşamak.
Çeviren: A. KADİR
<end>

<start>
Ama o zaman kan saklandı
(Köklerin arasında yıkandı ve inkar gelindi
Bu öyle geçmişte olmuştu ki)  Güney’in yağmuru
                                                 onu her yerden sildi
Öyle vakit geçmişti ki güherçile onu yedi Pampa 
                                                                    içinde
Halkın ölümü her zamanki gibi oldu
Sanki hiç kimse ölmüyordu
Sanki bunlar toprak üstüne düşen taşlardı
Su üstüne düşen su.
Kuzeyden güneye ölüleri toz ettiler
Yaktılar onları karanlıklar içinde gömdüler
Gecede sessizlik içinde yok ettiler
Bir maden ocağında istif ettiler hepsini
Kemiklerini denize attılar.
Bugün nerede olduğunu kimse bilmiyor
Mezarları yok hepsi de dağılmışlardır
Vatanın kökleri arasında
Parmakları şehit parmağı gibiler
Yürekleri kurşuna dizildiler
Pampa yiğitleri
Sessizliğin başbuğları
Şili’lerin gülüşleri hepsi de
Katiller vücutlarını nereye gömdüler
Bilen yok
Ama topraktan çıkacaklar halkın kıyam gününde
Düşen kanı geri alacaklar
Suç Plaza’nın tam ortasında oldu
Çalı saklayamadı halkın temiz kanını
Ve Pampa bu kanı içemedi
Hiç kimse bu suçu saklayamadı
Suç vatanın tam göbeğinde oldu.
<end>

<start>
Yüreğim bu kavganın içinde
Kazanacak halkım
Bütün halklar kazanacak bir bir.
Bu acılar, ıslak bir mendil gibi
Kumlar arasından
Şehit duraklarından.
Süzülüp ortaya çıkaracak her şeyi,
Şanlı günler yakındır çünkü
Kinler susacak bir an
Ceza veren eller titremesin diye,
Günler tam dolsun diye,
Halk caddelerde.
Bir güzel, bir güçlü
Yerini alsın diye!
İşte benim günüm bu
İşte hoşgörürlüğüm
Başka sancağım yok benim!
<end>

<start>
Güherçile ülkesindeyim bilinmez kahramanlarla
Gezegenin sert kabuğunda,
İnce ve bereketli karı,
Küreyen ve kazanlarla:
Onların toprak ellerini övünçle sıktım
Bana:
“Bak, dediler kardeş, Humberston’da, Mapoşo’da,
Rikaventura’da ve Paloma’da
Ve Pan dö Azukar’da, Piojilo’da
Nasıl yaşıyoruz bak! ”
Bana günlük yiyeceklerini,
Toprak damlarını,
Güneşi, tozu, sinekleri
Ve büyük yalnızlığı gösterdiler.
Ellerinin ayaları,
Kürek saplarıyla parçalanmış
Kirizmacıları gördüm ormanda
Madenin dibinden,
Cehennemden gelen bir ses duydum
Üzerimde:
Tozla, terle, kanla yoğrulmuş
Bir yaratıktı bu
Ve bana diyordu ki bu yüz:
“Gittiğin her yerde
Bu işkencelerden söz et
Bu cehennemde yaşayan
Kardeşinden
Öteki kardeşine ilet
Öylece! ”
<end>

<start>
Bir ağaç dibinde enseledik,
Valdivia’yı.
Soğuk güneşin,
İplik iplik ışınlarıyla,
Tiftikten bir sabah;
Ve,
Yağmurlu bir rüzgar vardı.
Tekmil gökyüzü,
Ve gürül gürül gökgürültüsü:
Bir kılıç yığınıydı,
Bölük pörçük;
Yüzü koyun uzanmış yatardı.
Muhteşem sultanlığında:
Dile geliyordu tarçın,
Dile geliyordu tarçının:
Islak ateş böceği parıltısı.
Getirdik bezi,testiyi,
Kaba kıumaşları getirdik:
Gelin güveyilik örgülerimizden.
Getirdik mücevherleri:
Ayın bademleriydiler,
Sanki.
Getirdik davulları:
Arokan ülkesini,
Meşin ışıklara boğan.
Doldurduk usuldan usuldan,
İki kulplu ince uzun,testileri;
Ve karanlık öz kökümüzden olma,
Toprağın:
Tepindik keseklerinde,
Attık oyunu.
Düşman yüze,çarpı çarpıverdik sonra,
Sonra kestik,koçyiğit boynu.
Öf bir güzeldi ki,
Zalimin kanı:
Dumanı üstündeyken daha,
Bir nar gibi,böldük bölüştürdük.
Bir mızrak hay ettik,
Göğsüne sonra;
Ve kalbi,
Bir kuş gibi kanatlı kalbi;
Attık içine,
Arokan ağacının;
Aldı da bir kan şorultusu.
Ahacık bu an,
Bedenlerimizden yuğurulmuş,
Topraktan:
Savaş şarkısı,
Güneş şarkısı,
Hasat şarkısı doğdu.
Volkanların yücesine,
Doğruydu:
Üleştik kanayan kalbi.
Ben,eda edince,
Toprağın törenini:
Bu tacın içine batırıyordum,
Dişlerimi.
Ver bana,
Sendeki soğukluğu;
Seni,kötü yaban seni.
Ver bana,sendeki,
Azman kaplan cesurluğunu,
Kanındaki hıncı ver bana.
Ver bana,
Sana gelen ölümü;
Ver ki peşimden gele,
Gele de,
Korku sala seninkilere.
Savaşı ver bana,
Getirdiğin.
Atını ver bana.
Ver gele,gözlerin.
Ver bana,
Burma burma karanlığı.
Ver bana,
Mısır anayı
Ver bana,atın dilini,
Ver bana,
Dikensiz vatan ver.
Ver bana,
Muzaffer barışı.
Ver bana,havayı ver:
Çiçeklenen Beyzadenin,
Soluduğu,
Tarçınlı havayı.
<end>

<start>
En iyilerimizin sonu genellikle kendi ellerinden olur
sırf uzaklaşmak için,
ve geride kalanlar
birinin onlardan
uzaklaşmayı neden isteyebileceğini
bir türlü tam olarak anlayamazlar.
<end>

<start>
'aynı kadınla iki kez
evlenerek hayatımı mahvettim'demiş 
William Saroyan.
hayatlarımızı mahvedecek bir şeyler
her zaman vardır,
William,
neyin veya kimin
bizi önce
bulduğuna
bakar,
mahvolmaya hep
hazırızdır.
mahvolmuş hayatlar
olağandır
bilgeler için de
ahmaklar için de.
ancak
o mahvolmuş hayat
bizimki olduğunda,
işte o zaman
farkına varırız
intiharların,ayyaşların,hapisane
kuşlarının,uyuşturucu müptelaları
ve benzerlerinin.
varoluşun
menekşeler kadar,
gökkuşağı
kasırga
ve
tamtakır
mutfak
dolabı
kadar
olağan
bir
parçası
olduklarının.
<end>

<start>
Ortalama insanda
Herhangi bir günde herhangi bir orduya
yetecek kadar ihanet, 
nefret, şiddet
ve saçmalık vardır.
VE Cinayet konusunda En Becerikliler
Cinayet Karşıtı vaaz verenlerdir
VE Nefreti En İyi Becerenler
Sevmeyi Vaaz Edenlerdir
VE-SON OLARAK-
SAVAŞI EN İYİ BECERENLER
                               BARIŞ VAAZI
VERENLERDİR
Tanrıyı Vaaz Edenlerin
Tanrıya İhtiyacı Var
Barış Vaaz Edenlerin
Huzuru Yok
SEVGİYİ VAAZ EDENLER
   SEVGİSİZDİR
VAAZ VERENLERDEN SAKININ
Bilmişlerden Sakıının.
DURMADAN
KİTAP
OKUYANLARDAN
Sakının
Yoksulluktan Nefret Edenlerden
Ya da Gurur Duyanlardan Sakının
Övgü Göstermekte Hızlı Davrananlardan SAKININ
Karşılığında ÖVGÜ Beklerler
Sansürlemekte Hızlı Davrananlardan SAKININ
Bilmedikleri Şeylerden
Korkarlar
Sürekli Kalabalıkları Arayanlardan Sakının; 
Tek Başlarına
Bir Hiçtirler
Ortalama Erkekten
Ortalama Kadından
Sakının
Sevgilerinden SAKININ
Sevgileri Vasattır, Vasatı
Aranır Dururlar
Ama Nefretleri Dahiyanedir
Nefretleri Seni Beni
Herkesi Öldürebilecek Kadar
Dahiyanedir.
Yalnızlığı İstemezler
Yalnızlığı Anlamazlar
Kendilerinden Farklı
Herşeyi
Yoketmeye
Çalışırlar
Sanat
Yaratamadıklarından
Sanatıı
Anlayamazlar
Yaratma Başarısızlıklarını
Dünyanın Beceriksizliğine
Yorarlar
Kendileri Tam Sevemedikleri İçin
Senin Sevginin 
Eksik Olduğuna İNANIR
VE SENDEN 
NEFRET EDERLER
Ve Nefretleri
Parlak Bİr Elmas
Bir Bıçak
Bir Dağ
Bir KAPLAN
Bir Baldıranotu Gibi
Mükemmeldir
En Usta Oldukları
SANATTIR
NEFRET!
<end>

<start>
Evet Evet
tanrı aşkı yarattığında çoğu insana yaramadı
tanrı köpekleri yarattığında köpeklere yaramadı
tanrı bitkileri yarattığında eh işte idare ederdi
tanrı nefreti yarattığında standart bir hizmete kavuştuk
tanrı beni yarattığında beni yaratmış oldu
tanrı maymunu yarattığında uyuyordu
zürafayı yarattığında sarhoştu
uyuşturucuları yarattığında kafası kıyaktı
ve intiharı yarattığında bunalımdaydı
senin yatakta uzanmış halini yarattığında
ne yaptığını biliyordu
sarhoştu ve kafası kıyaktı
ve sonra dağları ve denizi ve ateşi
aynı anda yarattı
bazı hataları oldu
ama senin yatakta uzanmış halini yarattığında
tüm Kutsal Evren' in üzerine boşaldı.
Charles Bukowski
<end>

<start>
bazıları hiç delirmez
ben, bazen koltuğun arkasında
3-4 gün boyunca yattığım olur
orda bulurlar beni
melaikeymiş derler
sonra gırtlağımdan aşağı
şarap döküp
göğsümü ovarlar
yağ serperler üzerime
sonra kükreyerek kalkarım
atıp tutar, köpürürüm
onlara ve evrene küfreder
bahçeye kadar kovalarım
sonra kendimi çok iyi hisseder
tost ve yumurtanın başına otururum
bir şarkı mırıldanıp
aniden
pembe besili bir balina gibi
sevimli olurum
bazıları hiç delirmez
ne korkunç hayat sürüyorlardır
allah bilir
charles bukowski
<end>

<start>
mavi kuş
bir mavi kuş var yüreğimde
çıkmaya can atan
ama ben ondan güçlüyüm, kal, 
diyorum ona, kimsenin
seni görmesine izin veremem.
bir mavi kuş var yüreğimde
çıkmaya can atan
ama viski döküyorum üstüne
sigara dumanına 
boğuyorum, 
fahişeler, barmenler ve
bakkal çırakları hiçbir zaman
bilmiyorlar onun orada
olduğunu.
bir mavi kuş var yüreğimde
çıkmaya can atan
ama ben ondan güçlüyüm, 
yat lan aşağı, diyorum ona, 
ocağıma incir dikmek mi
niyetin? Avrupa'daki kitap
satışlarımı sabote etmek mi?
bir mavi kuş var yüreğimde
çıkmaya can atan
ama zekiyim, sadece
geceleri izin veriyorum çıkmasına, 
herkes yattıktan sonra.
orada olduğunu biliyorum, derim
ona, kederlenme
artık.
sonra yerine koyarım yine
ama hafifçe öter
tamamen ölmesine de izin
vermiyorum
ve birlikte uyuyoruz
gizli antlaşmamızla
ve insanı ağlatacak kadar
güzel, ama ben
ağlamam, ya
siz? 
charles bukowski
<end>

<start>
Hışımla bir sigara tüttürür
ve tarafsız bir uykuya dalarsın, uyandığında
pencereler ve kederin şafağı karşılar seni, borazanlar yoktur; 
bir yerlerde, sözgelimi, bir balık- heryeri göz ve kıpırtı-
suda oynaşır durur; o balık
olabilirdin, orada olabilirdin, suya mahkum, 
göz olabilirdin, serin ve asılı, 
gayrı-insan; giy ayakkabılarını, geçir
pantalonunu, hiç yolu yok evlat, hiç-
olmayan havanın hiddeti, ölü menekşeler misali
benzeşmişlerin küçümseyişi; haykır, haykır, 
bir borazan misali haykır, gömleğini geçir sırtına, 
kravatını tak, evlat: mandolin gibi
hoş bir kelimedir keder, ve enginar gibi tuhaf; keder
bir kelimedir ve bir yaşam tarzı; kapıyı aç, 
evlat; uzaklaş oradan.
<end>

<start>
Bir Dahiye Rastladım
bugün trende
bir dahiye rastladım
5-6 yaşlarında, 
yanıma oturdu
ve tren kıyı boyunca
ilerlerken
okyanusa geldik
sonra bana bakıp
hiç de güzel değilmiş, 
dedi.
bunu ilk defa
o gün
farkettim.
<end>

<start>
bir kadın geçiyor yanımdan ona bakıyorum
ve biliyorum ki varlığından
düşünce
ve kurtlar silinmiş
anlamıyor başarılı erkeklerin
ne kadar hayvan olabileceğini
bilmiyor formül tembelliğine
yakalandığını
pis bir ikindi vakti pis bir mutfakta oturmuş
onu seyrediyorum
portakal ve Cadillac'ları düşleyerek
yürüyor
beynimde bir palmiye ağacına atıyorum
kadını
madden tecavüz edip
manen tükürüyorum
gözüne
gerçekte küçük bir çocuğun
umumi bir helaya yazdığı birkaç sözcükten
başka birşey olmadığını görüyorum
bu sayısız ve şok edici
kavrayışlar
bu pislik
hayat
teni beyaz ve sarkmış
mor bir külot var
kıçında
işte bundan çıkıyor
savaşlar
büyük tablolar
intiharlar
harpler
kayabilim
ve münzeviler.
<end>

<start>
Bir kedinin yatağa sıçramasını
bekler gibi
beklerken
ölümü
karım için çok
üzülüyorum
sertleşmiş
solgun
bedenimi
görecek
bir kez, belki de 
iki kez sarsacak:
'Hank! '
cevap vermeyecek
Hank.
ölüm değil beni
endişelendiren, bu hiçlik
yığını ile kalacak olan
karım.
ama birlikte uyuduğumuz
bütün o gecelerin
hatta yararsız tartışmaların
bile
harikulade şeyler
olduğunu bilmesini istiyorum
ve bu güne kadar
söyleyemediğim
o zor sözcükler
artık söylenebilir:
seni
seviyorum.
<end>

<start>
onu her nasılsa yazışma ya da şiir veya dergiler yoluyla tanıdım
ve bana tecavüz ve şehvet konulu çok seksi şiirler yollamaya başladı, 
ve işin içine biraz da entellektüellik karışınca
biraz kafam karıştı ve arabama atlayıp Kuzey'e sürdüm; 
uykusuz, akşamdan kalma, yeni boşanmış, 
işsiz, yaşlanmış, yorgun, beş on yıldır
çoğunlukla uyumak ister bir halde, sonunda moteli buldum
küçük güneşli bir kasabada toprak bir yol üzerinde
ve orda oturup bir sigara tüttürdüm
düşündüm, gerçekten delirmiş olmalısın diye, 
ve bir saat geç çıktım
kadınla buluşmaya, epey yaşlıydı, 
nedense benim kadar, pek seksi değildi
ve bana çok set, ham bir elma verdi
kalan dişlerimle çiğnediğim; 
adı konulmamış bir hastalıktan ölüyormuş
astım gibi bir şeyden, ve
sana bir sır vermek istiyorum dedi, ben de
biliyorum; bakiresin,35 yaşındasın, dedim.
ve bir defter çıkardı, on-oniki şiir: 
bir ömürlük çalışma ve okumak zorunda kaldım
ve anlayışlı olmaya çalıştım
ama çok berbattılar.
sonra onu bir yere götürdüm, boks maçlarına 
ve ellerini kenetleyip
dumanın içinde öksürdü
ve etrafına bakınıp durdu
bütün insanlara
ve sonra da boksörlere.
sen hiç heyecanlanmazsın, değil mi? , dedi
ama o gece tepelerde epeyce heyecanlandım, 
ve onunla iki-üç kere daha buluştum
şiirlerinin bazılarında yardımcı oldum
ve dilini boğazımın yarısına kadar soktu
ama ondan ayrıldığımda
hala bakireydi
ve berbat bir şair.
düşünüyorum da bir kadın açmamışsa bacaklarını
35 yıl
iş işten geçmiştir
aşk için de
şiir için de.
<end>

<start>
kadın
havaya sprey sıkan
uzun bir hortum misali
durmadan yazı yazıyor, 
ve durmadan
kavga ediyor; 
söyleyebileceğim
gerçekten farklı
hiçbir şey
olmadığından
söylemekten
vazgeçiyorum; 
sonunda-
üzerinde
etki yaratmaya çalışmıyorum
gibi bir şey deyip
söylene söylene
çıkıp gidiyor.
ama biliyorum ki
geri dönecek
hep dönerler.
ve
akşam 5'te
kapıyı çalıyordu.
açtım kapıyı
beni istemiyorsan
uzun kalmam, dedi.
eyvallah, dedim, 
banyo yapmam lazım.
evlilik gibi bir şey: 
her şeyi
hiç olmamış gibi
kabulleniyorsun.
<end>

<start>
Bütün Bildiğim
bütün bildiğim şu: kuzgunlar ağzımı öpüyorlar, 
damarlar arapsaçına dönmüş burada, 
denizse kan denizi.
bütün bildiğim şu: eller uzanıyor, 
gözlerim kapalı, kulaklarım kapalı, 
çığlığımı geri çeviriyor gökyüzü.
bütün bildiğim şu: burun deliklerimden hayaller damlıyor
bize tur bindiriyor tazılar, deliler gülmekten katılıyor, 
tıkırdayarak ayırıyor saat ölenleri.
bütün bildiğim şu: ayaklarım kederdir burada, 
zambaklar kadar etmiyor sözcüklerim, pıhtılaşıyor şimdi:
kuzgunlar ağzımı öpüyorlar.
<end>

<start>
iyi olurdu buradan
ayrılmak, 
gitmek artık, 
nalları dikmek, bütün anıları
terketmek
filan, 
ama kalmanın da
bir tadı var: 
kendilerini 
afet
sanıp
şimdi kirli dairelerinde
sabırsızlıkla melodram dizisinin
başlamasını bekleyen
bütün o yavrular, 
ve bütün o delikanlılar, 
Yıllık'larda
pürüzsüz ciltleriyle
bir gün
önemli biri
olacaklarından emin emin
sırıtan, 
şimdi polis onlar, daktilograf, 
sosisli sandöviç satıcısı, 
tımarcı, 
toz
zerrecikleri, 
kalıp diğerlerinin
ne olduklarını
görmek güzel - yalnız
banyoya girdiğinde
aynayı es geç
ve sifonu çektiğinde
arkana bakma.
<end>

<start>
ana
işte 
yerdeyim
ağzım açık
ve ana bile diyemiyorum
ve 
köpekler geçiyor yanımdan ve durup
taşıma işiyorlar; güneş dışında
her şeyim var
ve takım elbisem
berbat görünüyor
ve dün
sol kolumdan geriye 
kalanlar gitmişti
çok azı kalmıştı, her şey müziksiz
bir harp gibiydi.
sigarasıyla yatağa uzanmış
bir sarhoş en azında
5 itfaiye arabasıyla
33 adama 
iş çıkarabilir.
hiç
bir 
şey
yapamıyorum.
ancak not.- yan mezarda Hector Richmond 
sadece Mozart’ı ve tırtıl şekerlemeleri
düşünüyor.
muhabbeti hiç çekilmiyor.
<end>

<start>
çok fazla 
çok az 
ya da çok geç
çok şişman 
çok zayıf 
ya da çok kötü
kahkaha 
ya da gözyaşı 
ya da kusursuz 
kayıtsızlık
nefret edenler 
sevenler
ellerindeki şarap şişelerini sallayarak 
önlerine çıkanları süngüleyip 
kadınların ırzına geçen ordular
ya da ucuz bir pansiyon odasında 
Marilyn Monroe'nun fotoğrafıyla yaşayan bir ihtiyar
o denli büyük ki dünyadaki yalnızlık 
onu saatin kollarının ağır hareketlerinde 
bile görebilirsiniz.
o denli büyük ki dünyadaki yalnızlık 
onu Vegas'ta, Baltimore'da ya da Münih'te 
yanıp sönen neon ışıklarında görebilirsiniz.
insanlar yorgun, 
hayat tarafından cezalandırılmış, 
ya sevgiyle ya da sevgisizlikle 
sakatlanmış.
yeni hükümetlere ihtiyacımız yok 
yeni devrimlere ihtiyacımız yok 
yeni kadınlara ihtiyacımız yok 
yeni yollara ihtiyacımız yok 
şevkate ihtiyacımız var.
müşfik davranmıyoruz 
birbirimize. 
müşfik davranmıyoruz.
korkuyoruz. 
nefretin gücü simgelediğini 
sanıyoruz. 
cezalandırmanın 
sevgi olduğunu.
daha az sahte bir eğitim bize gereken 
daha az kural 
daha az polis 
ve daha iyi öğretmenler.
bir odada 
bir başına acı çeken 
öpülmemiş 
dokunulmamış 
bir başına bitki sulayan 
olsa da çalmayacak 
bir telefondan yoksun 
insanın dehşetini unutuyoruz.
müşfik davranmıyoruz birbirimize 
müşfik davranmıyoruz birbirimize 
müşfik davranmıyoruz birbirimize
boncuklar sallanır, bulutlar örter 
köpekler gül bahçesine işer 
bir çocuğun kafasını koparır cani 
dondurma külahından bir ısırık alır gibi 
okyanus bir gelip 
bir giderken 
anlamsız bir ayın esaretinde.
müşfik davranmıyor insanlar birbirine.
<end>

<start>
Önce sol kulağından 
Sonra da sağ kulağından vurdum
Daha sonra da kemerinin tokasını sımsıcak kurşunla yırttım
Sonra da geriye ne kaldıysa
Vurdum
Ve o da pantolonunu çekmek ve bilyelerini
Almak için eğildi
(zavallı mahluk)
bir daha kalkmasına lüzum
kalmayacak şekilde
işinin icabına baktım.
İşte bu kadar.Ayak üstü birşey içmek
için içeri girdim
Herifin biri bana 
yan yan bakıyor gibiydi
zaten o da öyle öldü-
yan yan,
bana bakarak
ve bilyelerine 
sarılarak.
Kan görüntüsü iştahımı açtı
Denebilir.
Domuz etli bir sandöviç yedim
birkaç acıklı şarkı dinledim...
Bütün lambaları kurşunladım
ve dışarı çıkıp dolaştım.
Etrafta hiç kmse yokmuş gibi görünüyordu
bende atımı vurdum
(zavallı mahluk).
Sonra şerife gözüm takıldı
yolun sonunda duruyodu
titriodu
sanki kutsal bir dans yapıyodu;
çok acıklı bir manzaraydı
bende onun titremesini
birinci kurşunla azalttım
ikinci kurşunla ise titremesini (içim burkularak ? )
tamamen durdurdum
Bir müddet sırtüstü uzandım
ve yıldızları teker teker vurup
aşağıya indirdim
ve sonra da mehtabı vurdum
ve sonra da etrafı dolaşıp
kasabadaki bütün ışıkları aşağı indirdim,
ardından etraf kararmaya başladı
hakikaten karardı etraf
tam istediğim gibi;
uyurken yüzüme ışık vurmasına
dayanamam da.
Uzanıp düş gördüm
yine küçük bir çocuktum
Oyuncak bir altıpatlarla oynuyodum
ve tüm bilye oyunlarını kazanıyodum
uyandığımda
silahlarım yoktu
ellerim ve ayaklarım bağlıydı
sanki birileri benden korkuyor gibiydi
sanki o çirkin benden
korkuyor gibiydi
sanki o çirkin boynuna 
bir ilmek geçiriyolardı
sanki beni asmaya
çalışıyolardı,
herifin teki gömleğime
şöyle bir tabela asıyodu:
senin için de bir kanun var.
benim için de kanun, bir de 
ağacın birinden sallanan bir
kanun var.
Eh güzel şiir her zaman 
gözlerimi yaşartmıştır
inanırmısınız ki, tüm
kadınlar ağlıyolardı
inlemeleri arasında
başka adamların adları duyulsa da
benim için ağladıklarını biliyorum
(zavallı mahluklar)
her biriyle yatmama rağmen, o büyük
heyecen içinde onlara adımı
söylemeyi unutmuş olmalıyım
tüm erkekler kızgın görünüyordu
sanırım çocuklarının saygısızca 
bana teneke kutular atmasından olacak.
ama onlara üzülmemelerini söyledim
çünkü nasıl olsa çocukların nişan kabiliyeti yoktu
aralarından tek biri bile erkek
olamayacaktı-
%90 ı homaseksüel olacak, topunun
canı cehenneme, birkaç herif bağırdı
' onu cehenneme yollıyalım!'
Artık son dansımı yapıodum
ama açıktan aldım açıyı
 barmenin gözünün içine tükürdüm
ve Nellie Adam ın göğüslerine
takıldı gözlerim,
ağzım sulandı tekrar.
<end>

<start>
At yarışlarından dönerken
yeşiller içinde bir kadın gördüm
her tarafı göt ve meme--karşıdan karşıya
geçen baygın bir ruh
sarhoş ve yeşil bir antilop kadar seksi
kaldırıma gelince ayağı takıldı ve
yere düştü
öylece pisliğin içinde oturdu durdu
arabamda oturup onu
seyrediyordum
sanki hiç birşey olmamış gibi
öylece kayıtsız hissettim kendimi
bu yeşil yaratığa bakıyordum
aniden 20 metrelik bir kamyon geldi
ve tam kadının önünde durdu
adam inip bayanı ayağa kaldırdı.
beyaz çalışma giysileri içindeki
bu genç adamın yüzü kızardı
kızın vücudu nefisti, gerçekten de öyle
ama düşecek kadar da aptaldı, 
yaşamı da öyledir garanti
birer kule misali yüksek topuklar üzerinde
yalpalanmaktadır
durup bembeyaz dizlerini ovaladı
aptal, korkak sarışın ve yalnız genç adam
kadınla konuşmayı sürdürdü
ama kadın birden
en yakın barın nerede olduğunu sordu
adam sırıtarak caddenin sonunu gösterdi
artık pes etmişti
kamyonuna bindi
20 metrelikmobilya, battaniye
ve soba dolusu
caddede yoluna devam etti
yeşil antilop bara girmek üzere
karşıya geçti
sallanarak ve titreyerek
titreyerek ve sallanarak
öyle birşey işte
gözlerimiz ona takılmış
izliyorduk
arkamda arabalar birikmişti
iri yarı biri korna çaldı
vitese taktım
marketin önünde 
arabayı ikiye katlayacak
büyüklükteki çukurun önünde
biraz yavaşladım
diğerleri de beni takip etti
çukurun önünde yavaşladılar: 
18 arabanın içindeki erkekler
aynı şeyi
kaçıp giden adamı düşünmekteydiler
'ne olurdu acaba' --
güneş batmak üzereydi
trafik ağır ilerliyordu
yaşam ne kadar da dayanılmazdı.
<end>

<start>
tibet'e git
deveye bin
incili oku
ayakkabılarını maviye boya
sakal bırak
kağıttan bir kanoyla dolaş dünyayı
the saturday evening post'a abone ol
çiğnerken sadece sol tarafını kullan ağzının
tek bacaklı bi kadınla evlen 
ve düz bir usturayla traş ol
ve kadının koluna adını kazı
benzinle fırçala dişlerini
bütün gün uyu ve gece ağaçlara tırman
keşiş ol 
viski ile bira iç
kafanı suyun altında tut
ve keman çal
pembe mum ışığında göbek at
köpeğini öldür
belediye başkanlığına aday ol
bir varilin içinde yaşa
baltayla kafanı yar
yağmurda lale ek
AMA ŞİİR YAZMA!
<end>

<start>
çoğumuz gibi, o farklı işlere
girip çıktım ki, midem deşilmiş ve bağırsaklarım
rüzgara fırlatılmış gibi hissediyorum kendimi.
iyi insanlar da tanıdım bu işlerde
öbür tür de.
ama birlikte çalıştığım insanları
düşününce-
aradan on yıl geçmesine rağmen-
ilk aklıma gelen 
Karl
oluyor.
Karl'ı hatırlıyorum: yaptığımız iş
belden ve boyundan askılı
önlük giymeyi gerektiriyordu.
ben Karl'ın çömeziydim.
'kolay bir işimiz var', demişti
bana.
her sabah yöneticilerden biri geldiğinde
Karl hafifçe öne eğilip gülümser, başını hafifçe sallayarak
onu selamlardı: 'günaydın Doktor Stein', 
'günaydın Bay Day' ya da
Bay Night, kadın bekarsa 'günaydın, Lilly' ya da
Betty ya da Fran.
ben tek kelime
etmezdim.
Karl bundan rahatsızlık duyuyordu, 
bir gün beni kenara çekti: 'bana bak, 
böyle bir işi başka nerede bulacaksın? 
iki saatlik öğle paydosumuz var.'
'bulamam herhalde...'
'kesinlikle, senin benim gibiler için
bundan iyisi can sağlığı..'
bir şey demedim.
'tamam, önceleri zor gelir insana köpeklenmek
benim için de kolay olmadı
ama bir süre sonra
önemli olmadığını keşfettim
kabuğum çıktı.
artık kabuğum var, 
anladın mı? '
baktım ona, gerçekten vardı kabuğu, yüzünde de bir tür
bulanıklık vardı gözleri anlamsız
bakıyordu, boş ve
kayıtsız; yıllanmış, 
yıpranmış bir deniz kabuğuna
bakıyordum.
birkaç hafta geçti
hiçbir şey değişmedi: Karl hiç sektirmeden
herkesi saygı ile selamlıyor, 
gülümsüyor, rolünü mükemmel
oynuyordu.
ölümlü olduğumuz aklına
hiç gelmiyordu
herhalde
ya da
daha büyük tanrıların bizi
izliyor 
olabileceği.
ben işimi
yaptım.
sonra, bir gün, Karl beni
kenara çekti yine.
'bak, Doktor Morely benimle
senin hakkında konuştu.'
'evet? '
'senin neyin olduğunu
sordu bana? '
'sen ne dedin? '
'genç olduğunu söyledim.'
'teşekkür ederim.'
maaşımı alır almaz 
istifa ettim
ama
yine benzer işler buldum
yeni Karl'larla karşılaştım
ve sonunda hepsini bağışladım
ama kendimi asla:
ölümlü olmak bazen
insanı
tuhaf
neredeyse
çalıştırılamaz ve
son derece
iğrenç
kılar-
hür teşebbüsün
kölesi
değil.
<end>

<start>
beş yıldır
aynı
lamba siperliğine
bakıp duruyorum
üzerinde bir tür
bakar tozu birikti
ve buraya gelen kızlar
temizlemeyecek kadar
meşguller
ama önemi yok
zaten ben de
şu ana dek
farkedemeyecek kadar 
meşguldum
ışığın
beş yıllık
toz nedeniyle
iyi aydınlatmadığını
<end>

<start>
günesin yüzü denli muhtesemdir bogalar
ve bayat kalabaliklar için öldürseler de onlari,
bogadir atesi yakan,
her ne kadar korkak bogalar da varsa da
korkak matadorlar ve korkak erkekler gibi,
genel olarak boga saftir
ve saf ölür
sembollerden, hiziplerden ya da sahte asklardan uzak,
ve onu sürükleyip götürdüklerinde
ölen bir sey olmaz,
bir sey geçmistir
ve neticede kokusmus olan,
dünyanin kendisidir.
<end>

<start>
en bağlayıcı emek
kutsanmış bir bayrak altında
iki yakanı bir araya getirmeye
çalışmaktır.
başkalarıyla
niyet benzerliği
aptalı
kaşiften ayırır.
bunu herhangi bir
bilardo salonunda, 
hipodromda, 
barda, üniversitede
ya da kodeste öğrenebilirsin.
insanklar yağmurdan kaçar
ama su dolu küvetlerde
otururlar.
milyonlarca insanın
hidrojen bombasından korkması
epey kasvetli
ancak 
zaten yaşamıyorlar ki.
yine de para kazanmaya
kadın kapmaya
mantıklı davranmaya çalışmayı
bırakmıyorlar.
ve sonunda Büyük Barmen
olanca beyazlığı ve saflığı
gücü kuvveti ve gizemiyle öne eğilip
yeterince içtin, der, 
tam da keyif almaya başladığında.
<end>

<start>
ve güneş merhamet buyuruyor
ama fazla yükseğe taşınmış bir meşale misali, 
boydan boya kırbaçlar görüntüsünü jetler
kurbağa gibi zıplar füzeler, 
çocuklar haritalarını çıkarır
iğnedenliğe çevirir ayı, 
eski çürük peynir, 
orda hayat yok
ama dünyada fazlasıyla; 
yıkanmamış Hintli çocuklarımız
bacak bacak üstüne atıp flüt çalarak, 
göbekleri içe çökmüş, açlıktan ölürken, 
açlık kokan havada yılanların
şuh kadınlar misali kıvırtışını izleyerek; 
füzeler zıplar, 
avcıları ve sürüyü geride bırakırken
yabani tavşanlar gibi zıplar
günü geçmiş kurşunların yerine; 
Çinliler hala yeşim işlerler, 
sessizce açlıklarına pirinç tıkarak, 
bir açlık ki bin yaşında, 
ateş ve türküyle ilerler çamurlu nehirleri, 
istemsiz beklemenin sürüklenen 
direkleri iter mavnaları
yüzen evleri; 
Türkiye'de kilimlerinin üstünde
kıbleye dönüp 
sigara içerek gülen 
ve parmaklarını gözlerine sokup kör eden
mor bir tanrıya dua okurlar, 
tanrılar böyle işte, yaparlar; 
ama füzeler hazırlar: her nedense
değersizdir artık barış, 
küçük bir göldeki nilüfer yaprağı
misali sürüklenir delilik, hissiz daireler çizerek; 
kırmızı yeşil ve sarılarına batırıp
resim yapar ressamlar, 
şairler uyaklara döker yalnızlıklarını, 
müzisyenler her zamanki gibi açtır
ve romancılar kaçırır meselenin özünü, 
ama pelikan kaçırmaz, martı kaçırmaz; 
pelikanlar dalıp dalıp yükselir
şok geçiren yarı ölü radyoaktif balıkları 
gagalarında sallayarak; 
evet, gerçekten de 
sümükle yıkar kayaları sular; 
ve Wall Street'te
anahtarını arayan bir sarhoş gibi sendeler borsa; 
ah, işte bu sıkı bir şey olacak, allahın izniyle
tekrar yılana götürecek bizi, deniz böceğine, 
ya da şanslıysak eğer, 
katalizi uzun dişli fosil kaplana götürecek, 
maden çukurunun içinde
kırık kask, cihaz ve cam parçalarının üzerinde 
resim çiziktiren kanatlı maymuna götürecek; 
çatırdayarak girer şimşek
pencereden içeri ve bir milyon odada
aşıklar yatar kenetlenmiş, yitik
ve barış gibi hastalıklı; 
kırmızı ve turunca çalmaya devam eder gökyüzü
ressamlar için -ve aşıklar için, 
her daim açtıkları gibi açar çiçekler
açar ama üzerlerinde
füze yakıtlarının ve mantarların, 
zehirli mantarların ince tozu var; zaman kötü, 
bulantılı bir zaman -perde, 
III.sahne, sadece ayakta yer var, 
SATILDI, SATILDI, SATILDI yine, 
tanrı tarafından, birileri ya da birşeyler, 
füzeler generaller ve liderler tarafından, 
şairler doktorlar komedyenler
sabun ve bisküi üreticileri
ve iki yüzlü seyyar satıcılar tarafından 
kendilerine özgü ustalıklarıyla satıldı; 
şimdi kömür yağı tabakasıyla kirletilmiş
tarlaları görebiliyorum, bir-iki salyangoz, 
safra, yanardağ taşı, sığ sularda
bir-üç balık, kaynağımızın
ve gözlerimizin yergisi...
daha önce hiç olmuş muydu bu? 
kendini kuyruğundan yakalayan 
bir daire mi tarih, 
bir rüya, bir kabus mu, 
bir generalin hayali, bir başkanın, 
bir diktatörün hayali mi yoksa...
uyanamaz mıyız? 
yoksa yaşamın güçleri daha mı yüce bizden? 
uyanamaz mıyız? sevgili dostlar, 
uykumuzda mı ölmeliyiz sonsuza dek?
<end>

<start>
Kendimi görebiliyorum şimdiden 
bütün o intihar günlerinden gecelerinden sonra 
canı sıkkın, tapon bir hemşirenin elinde 
(o da ancak şansım yaver gider, ancak ünlenebilirsem)
o kupkuru huzur evlerinin birinden taşınırken... 
tekerlekli iskemlemde dik dik oturur... 
gözlerim kafatasımın karanlığına kaymış, neredeyse kör, 
azrailin göstereceği merhameti beklerken...
'Ne güzel gün değil mi Bay Bukowski? ' 
'Yaa, evet öyle...'
çocuklar geçer gider, ben yokum bile 
tatlı kadınlar geçer gider 
kocaman kızgın belleriyle 
sımsıcak kalçalarıyla taş gibi kızgın heryerleriyle 
sevilmek için yalvara yakara 
geçer gider kadınlar, ben— 
yokumdur bense.
'Bu üç gündür çıkan ilk güneş Bay Bukowski' 
'Yaa, evet, öyle'
İşte oturuyorumdur tekerlekli iskemlemde 
bu kâğıttan daha beyaz, 
kanı çekilmiş, 
beyni gitmiş, kumarı kesik, ben, Bukowski 
bitmiş, gitmiş...
'Ne güzel gün değil mi Bay Bukowski? '
'Yaa, evet, öyle...' derim, pijamalarıma işerken 
salyalar akar ağzımdan.
İki öğrenci koşarak geçer gider. 
'Hey, gördün mü şu moruğu? ' 
'Yaa evet, midemi kaldırdı valla! '
bütün o intihar tehditlerinden sonra 
başka biri intihar etti 
sonunda yerime...
hemşire tekerlekli iskemleyi durdurup bir gül koparır 
verir elime.
anlamam 
ne olduğunu bile. Bilmemnem olsa farketmez 
neye yarayıp neye yaramadığına bakınca.
<end>

<start>
başarısızlıklar. birbiri ardına.
bir ördekgöleti dolusu
başarısızlık. sağ kolum
ta omuzbaşıma kadar
ağrımakta
aynen hipodromdaki gibi.
bara yanaşırsın
gözlerin korkudan
yuvalarından fırlamış 
ve dikip bitirirsin:
bar bacaklar kıçlar
duvarlar tavan
program
atpisliği
yaşanacak yalnızca 35 saniyen
kaldığını bilirsin
ve bütün kırmızı ağızlar
öpmek ister seni,
bütün elbiseler yukarı sıyrılıp
bacak göstermek ister sana,
borular
ve senfoniler misali
savaş misali
savaş
savaş misali
sonra barmen uzanır
ve der ki
duyduğuma göre
bir sonraki yarışta
6'yı sokacaklarmış.
sen de 
canın cehenneme dersin,
anneannenin evindeki
artık orda bulunmayan
beyaz bir bulaşık bezine döner suratı.
sonra 
o da bir şey söyler.
işte kolumu 
böyle
incittim.
<end>

<start>
Cennetteki tüm demir yatakların içinde
seninki en gaddar olanıydı
ben aynada bir dumandım
sen ise, 
saçlarını, bendlerini aşan yeşim taşları 
ile yıkıyordun, 
ama sen bir kadın, ben ise bir
oğlan çocuğuydum, demir bir yatak
için yetreli bir oğlan çocuğu
şarap ve senin için de
yeterli bir erkek.
şimdi artık ben bir erkeğim
her şey için yeterli bir erkek, 
ve sen, sen ise
yaşlandın
o kadar zalim değilsin artık
artık demir yatağım
bomboş.
<end>

<start>
çimen altında geçen 225 günden sonra
benden daha çok şey biliyor olmalısın.
kanını emip bitireli epey oldu,
artık bir sepette kuru bir çubuksun.
bu işler böyle mi oluyor?
bu odada
aşk saatlerinin
hala gölgeleri var.
bırakıp gittiğinde
aşağı yukarı herşeyi
alıp gittin.
geceleri beni ben olmaya
koymayan kaplanların önünde
diz çöküyorum.
senin sen olman
asla bir daha olmayacak.
kaplanlar beni buldular
ama artık umrumda bile değil.
<end>

<start>
Ah, küçük bir atom bombası verin bana
Fazla büyük olmasın 
Küçücük 
Sokakta gezinen bir atı öldürmeye yetecek kadar 
Ama hiç at yok ki sokakta
Öyleyse, saksıdaki çiçekleri uçurmaya yetecek kadar
Ama hiç çiçek yok
Görmüyorum
saksıda
Aşkımı korkutmaya 
Yetecek kadar 
Öyleyse,
Ama aşkım yok ki
Kirli ve sevimli bir çocuğu yıkar gibi
Küvetimde yıkayabileceğim
bir atom bombası
Verin bana
Öyleyse
(küvetim var)
Düğme burunlu
Pembe kulaklı 
Temmuz ayında 
İç çamaşırı gibi kokan
Bir atom bombası, general
Aklımı kaçırdığımı mı düşünüyorsunuz?
Düşüncelerinize bakarak
Ben de sizin aklınızı kaçırdığınızı 
Düşünüyorum:
Başkası yollamadan
Siz yollayın bir tane.
<end>

<start>
onu her nasılsa yazışma ya da şiir veya dergiler yoluyla tanıdım
ve bana tecavüz ve şehvet konulu çok seksi şiirler yollamaya başladı, 
ve işin içine biraz da entellektüellik karışınca
biraz kafam karıştı ve arabama atlayıp Kuzey'e sürdüm; 
uykusuz, akşamdan kalma, yeni boşanmış, 
işsiz, yaşlanmış, yorgun, beş on yıldır
çoğunlukla uyumak ister bir halde, sonunda moteli buldum
küçük güneşli bir kasabada toprak bir yol üzerinde
ve orda oturup bir sigara tüttürdüm
düşündüm, gerçekten delirmiş olmalısın diye, 
ve bir saat geç çıktım
kadınla buluşmaya, epey yaşlıydı, 
nedense benim kadar, pek seksi değildi
ve bana çok set, ham bir elma verdi
kalan dişlerimle çiğnediğim; 
adı konulmamış bir hastalıktan ölüyormuş
astım gibi bir şeyden, ve
sana bir sır vermek istiyorum dedi, ben de
biliyorum; bakiresin,35 yaşındasın, dedim.
ve bir defter çıkardı, on-oniki şiir: 
bir ömürlük çalışma ve okumak zorunda kaldım
ve anlayışlı olmaya çalıştım
ama çok berbattılar.
sonra onu bir yere götürdüm, boks maçlarına 
ve ellerini kenetleyip
dumanın içinde öksürdü
ve etrafına bakınıp durdu
bütün insanlara
ve sonra da boksörlere.
sen hiç heyecanlanmazsın, değil mi? , dedi
ama o gece tepelerde epeyce heyecanlandım, 
ve onunla iki-üç kere daha buluştum
şiirlerinin bazılarında yardımcı oldum
ve dilini boğazımın yarısına kadar soktu
ama ondan ayrıldığımda
hala bakireydi
ve berbat bir şair.
düşünüyorum da bir kadın açmamışsa bacaklarını
35 yıl
iş işten geçmiştir
aşk için de
şiir için de.
<end>

<start>
``Telgrafın tellerini kurşunlamalı’’
Öyle değildi bu türkü bilirim
Bir de içime
-Her istasyonda duran sonra tekrar yürüyen-
Bir posta katarı gibi simsiyah dumanlar dökerek
Bazan gelmesi beklenen bazan ansızın çıkagelen
Haberler bilirim mektuplar bilirim.
Gamdan dağlar kurmalıyım
Kayaları kelimeler olan
Kırk ikindi saymalıyım
Kırk gün hüzün boşaltan omuzlarıma saçlarıma
Saçlarının akışını anar anmaz omuzlarından
Baştan ayağa ıslanmalıyım
Gam dağlarına çıkıp naralar atmalıyım.
İçimde kaynayan bir mahşer var
Bu mahşer birde annelerinin kalbinde kaynar
Çünkü onlar yün örerken pencere önlerinde
Ya da çamaşır sererken bahçelerinde
Birden alıverirler kara haberini
Okul dönüşü bir trafik kazasında 
Can veren oğullarının.
Bir de gencecik aşıkların yüreklerini bilirim
Bir dolmuşta yorgun şoförler için bestelenmiş
Bir şarkıdan bir kelime düşüverince içlerine
Karanlık sokaklarına dalarak şehirlerin 
Beton apartmanların sağır duvarlarını yumruklayan
Ya da melal denizi parkların ıssız yerlerinde
Örneğin Hint Okyanusu gibi derin
İsyanın kapkara sularına dalan.
Nice akşamlar bilirim ki
Karanlığını
Bir millet hastanesinde
Dokuz kişilik kadınlar koğuşu koridorunda
Başını kalorifer borularına gömmüş
Beyaz giysilerinden uykular dökülen tabiplerden
Haber sormaya korkan
Genç kızların yüreğinden almıştır.
Bir de baharlar bilirim 
Apartman odalarında büyüyen çocukların bilmediği bilemeyeceği
Anadolu bozkırlarında
İstanbul’dan çıkıp Diyarbekir’e doğru
Tekerleri yamalı asfaltları bir ağustos susuzluğu ile içen
Cesur otobüs pencerelerinden
Bilinçsiz bir baş kayması ile görülen 
Evrensel kadınların iki büklüm çapa yaptıkları tarla kenarlarında
Çıplak ayakları yumuşak topraklara batmış ırgat çocuklarının
Bir ellerinde bayat bir ekmeği kemirirken
Diğer ellerinde sarkan yemyeşil bir soğanla gelen.
Yazlar bilirim memleketime özgü
Yiğit köy delikanlılarının
İncir çekirdeği meselelerle birbirlerini kurşunladıkları
Birinin ölü dudaklarından sızan kan daha kurumadan
Üstüne cehennem güneşlerde göğermiş mor sinekler konup kalkan
Diğeri kan ter içinde yayla yollarında
Mavzerinin demirini alnına dayamış
Yüreği susuzluktan bunalan
İçinden mahpushane çeşmeleri akan
Ansızın parlayan keklikleri jandarma baskını sanıp
Apansız silahına davranan
Nice delikanlıların figüranlık yaptığı
Yazlar bilirim memleketime özgü
Güzler bilirim ülkeme dair
Karşılıksız kalmış bir sevda gibi gelir 
Kalakalmış bir kıyıda melül ve tenha
Kalbim gibi
Kaybolmuş daracık ceplerinde elleri
Titreyen kenar mahalle çocukları
Bir sıcak somun için, yalın kat bir don için
Dökülürler bulvarlara yapraklar gibi.
Kadınlar bilirim ülkeme ait
Yürekleri Akdeniz gibi geniş, soluğu Afrika gibi sıcak
Göğüsleri Çukurova gibi münbit
Dağ gibi otururlar evlerinde 
Limanlar gemileri nasıl beklerse 
Öyle beklerler erkeklerini
Yaslandın mı çınar gibidir onlar sardın mı umut gibi.
İsyan şiirleri bilirim sonra
Kelimeler ki tank gibi geçer adamın yüreğinden
Harfler harp düzeni almıştır mısralarında
Kimi bir vurguncuyu gece rüyasında yakalamıştır
Kimi bir soygun sofrasında ışıklı sofralarda
Hırsızın gırtlağına tıkanmıştır.
Müslüman yürekler bilirim daha
Kızdı mı cehennem kesilir sevdi mi cennet
Eller bilirim haşin hoyrat mert
Alınlar görmüşüm ki vatanımın coğrafyasıdır
Her kırışığı sorulacak bir hesabı
Her çizgisi tarihten bir yaprağı anlatır.
Bütün bunların üstüne
Hepsinin üstüne sevda sözleri söylemeliyim
Vatanım milletim tüm insanlar kardeşlerim
Sonra sen gelmelisin dilimin ucuna adın gelmeli
Adın kurtuluştur ama söylememeliyim
Can kuşum, umudum, canım sevgilim.
<end>

<start>
Bir an kayboldun gibi! yaşadım kıyameti
Yoruldun ama buldun ey kalbim emaneti
Yeniden su yürüdü dalıma yaprağıma
Bir bakışın can verdi kurumuş toprağıma
Çiçeğe durdu kalbim içtim parmaklarından
Göz çeşmem suya erdi sevda kaynaklarından
Bir aydınlık denizin sonsuz derinliğinde
Yüzüyorum gözünün yeşil serinliğinde
Bir ışık bir kelebek biraz çiçek biraz kuş
Yeni bir ülke yüzün ellerimde kaybolmuş
Soluğum bir kuş gibi uçuyor ellerine
Kapılıp gidiyorum saçının sellerine
Gözlerinden göğüme sayısız yıldız akar
Bir gülüşün içimde binlerce lamba yakar
Bir kurtuluştur o an çağrılsa senin adın
Sesin ne kadar sıcak sesin ne kadar yakın
Tabiat bir bembeyaz gelinlik giymiş gibi
Yüzüme kar yağıyor sanki elinmiş gibi
Sensiz geçen zamanı belli yaşamamışım
Sensizlik bir kuyuymuş onu aşamamışım
Bir yol buldum öteye geçerek gözlerinden
İşte yeni bir dünya peygamber sözlerinden
Ölüm bize ne uzak bize ne yakın ölüm
Ölümsüzlüğü tattık bize ne yapsın ölüm
Güzlek 1971
<end>

<start>
Ama sen uzaklardaydın ey kalbim
Uzaklardaydın, sevdiğim uzaklardaydı
Ayın yıldızların çağlayarak 
Berrak şelaler yaparak
Coşku içinde aktığı 
Bir yerlerdeydi.
Hani bir gün bir çobana rastlamıştık
Adı Ferhat mıydı neydi
Koyunların, kuşların, böceklerin ve çiçeklerin
Sadakatten mest oldukları
Herbirinin gözlerinde
Kaybolur gibi kayar gibi
Dalıp gittiğimiz o saadet evreni
Kayaların yüzlerinden okuduğumuz o ebedi bilinç
Bizi çekip almıştı kılcal damarlarımızdan
Yaslan göğsüme sevdiğim
Benim gönlüm gök gibidir açık deniz gibidir
Pas tutmaz benim içim yeryüzü gibidir
Toprak gibidir
Sen ki bulut gibisin
Ay gibisin güneş gibi bazen
Usul usul inen
Yağmur tıpırtılarını
Dinler gibi
Dalıp gitmiştik
Sen konuşuyordun
İpil ipil yağan bir yağmur gibi konuşuyordun
Onlar ki konuklarımızdı
Adları Keremdi,Yusuftu, Kaystı
Hepside ezelden tanıdıktı dosttu.
<end>

<start>
Ey bir emre hazırlanan simsiyah gecede 
Karanlığı emip emip de gebe kalan 
Ey her depremden sonra biraz daha doğrulan 
Herkesin 
Veba girmiş bir şehrin hem halkı 
Hem seyircisi olduğu bir günde 
Ey düştüğü yerden kalkmaya hazırlanan ülke. 
Her damlası bir zafer müjdecisi 
Bir posta eri gibi 
Yağmur yüzümüze değince 
Çıkacağız yola. 
Çıkacağız yola 
Hesap günü gelince 
Yağmur yüzümüze değince 
Güneş bir mızrak boyu yükselince.
<end>

<start>
Nuri Pakdil'e
Beton duvarlar arasında bir çiçek açtı
Siz kahramanısınız çelik dişliler arasında direnen insanlığın
Saçlarınız ızdırap denizinde bir tutam başak
Elleriniz kök salmış ağacıdır zamana
O inanmışlar çağının.
Zaman akar yer direnir gökyüzü kanat gerer
Siz ölümsüz çiçeği taşırsınız göğsünüzde
Karanlığın ormanında iman güneşidir gözünüz
Soluğunuz umutsuz ceylanların gözyaşına sünger.
Gün doğar rüzgar eser bulut dolanır
Rahmet şarkısı söyler yağmurlar
Alnınız en soylu isyandır demir külçelere
Gürültü susar ses donar sevgi tohumu patlar
Sessiz bir bombadır konuşur derinlerde.
Ey bizim sabır yüklü toprağımızın kutsal ağacı
Sen bize hayatsın umutsun mezarlar kadar derin
Bizi tutan bir şey varsa dirilten o sensin
Üzerinde uyuduğumuz yavru kuşların tüy renkli sıcaklığı.
Ey damarlarımızda donan buz yüzlü heykeller beldesinden
Yıkıntılar sonrası sığındığım şefkat anası
Ey dağları yerinden oynatan ses ey mermeri toz eden rüzgar 
Ey alemi donatan ışık toprağa can veren el.
Gün olur toprak uyanır ağaç uyanır uyanır böcekler
Sarı bozkır titrer çıplak ağaçlar yeşerir gök yıkanır kirli dumanlardan
Su coşar deniz kabarır canlanır ölü şehirler
Yemyeşil bir rüzgar eser yıldızlar arasından.
Şimdi siz taşıyorsunuz müjdenin kurşun yükünü
Çatlayacak yalanın çelik kabuğu
Sizin bahçenizde büyüyecek imanın güneş yüzlü çocuğu.
Güzlek,1966
<end>

<start>
Ürperir tabiat, üfleyince rüzgârı derin gök soluğu
Ulu ses dokununca çarka
Düşer ölümün gölgesi eşyaya.
Başlar eşyada hareket kurtulmak için kendinden
Daha öteye geçmek için arınmak gibi elbiseden
Yakalar ölümsüzlüğün sonsuz ipini
Sonra ses olur
Zamanın idrak incisi ses döner, döner, döner de
Yönelir sebebe
Sebeb ey!
Sesi damarla çizer
Mutlak sözü damarda kanla çizer
Uzar bir göz ağrısının gecesi uçsuz bir nehir gibi
Bir bebeğin ilk hecesi düşer ağzından ansızın ve bulur
Sonra toprak sıkışır sıkışır taşar da renk olur tarla da
Günesin çarpılmış elçisi Van Gogh´la gelir önümüze
Portakalla yayılır karanfilde tutuşur karar kılar denizde
Renk denizde karar kılan ebedi tarla olur.
Renk başkaldırırken helezonlar çizerken ses
Som fatih su fetheder tabiatı
Döner döner döğünür eritir dağları yobaz kayaları
Daha der sığmaz kabına yönelir göğe teslim olur
Ve düşerken toprağa çağırır
Sebeb ey!
Her sabah bütün bitkiler iştahlı bir çocuktur
Emer, emer, emer toprak anayı
O sultan hazinesi o hep veren sonsuz cömert anayı
Yeşil hayat, kırmızı hareket, sarı sabır emer
Ve beyaz iman çizer sesini
Tamamlar kavisini
Sebeb ey!
<end>

<start>
Dünyanın ağırlığına eklesek yıldızları ayı güneşi,
Gene de ağır basarsın ey kalbim 
Ey kalbimin güneşi…
<end>

<start>
Bir adam belki de en çok bir rüzgardır şimdi
Sisli yabancı gölge gibi gezgin bir rüzgar
Şehri bir yabancı gibi dolaşıyor
Şehrin mabetleri bir bir tükeniyor
Başlıyor içinde sonsuz susuzluk
Avuçlarının içi terliyor.
<end>

<start>
(Evrenin Efendisine)
Dünyanın ağırlığına eklesek,
Yıldızları, ayı, güneşi
Yine de ağır basarsın ey kalbim
Ey kalbimin güneşi....
<end>

<start>
Sen bir taze haber gibi gelmiştin unutmadım 
Her gelişin bir taze haberdi, unutmadım
Aşktı alıp verilen, altın bir vakitti yaşadığımız 
Bir muştuyu algılamanın sürekli gerilimiydi sanki, unutmadım
Can oynardı evlerde, yollarda, meydanlarda 
Can alınıp can verilirdi, hiç unutmadım
Sen uyurdun, uykun bir tepeden seyredilen uçsuz bir vadi 
Kıyısından seyredilen bir denizdi sanki, unutmadım
Ah sevgili! hayat görünürdü kapından bir çırpınış yüreklerimizde 
Sen evinden çıktığında güneşler doğardı içimizde, unutmadım
Toprağa düşen tohum, onda gizlenen renk, şekil, koku 
Senin için biçimlenirdi, renklenirdi, kokardı senin için, unutmadım
Ebedi masum çocuklar zamanın solmayan çiçekleri 
İstemişlerdi de ezan okumuştu Bilal bir sabah, unutmadım
O dirildi, o dirildi diye birden çalkalanan sokaklar 
Ölüm ki sonsuza açılan bir kapıydı, hiç unutmadım
Ey aşk, ey dirilik soluğu, ey evrenin hareket kaynağı, 
Nasıl unuturum, nasıl unuturum, hiç unutmadım! ..
<end>

<start>
M.Akif İnan'a
Gök boşanarak üstümüze
Bizi ıslak saçlarından geçirir karanlığın
Gece siyah bir at olur da uçar
Uykumuzun soluyan denizine.
Babalar ölümü dengede tutar
Seçerek en sağlam vakti arabasına.
Şimdi o araba uçuyorsa
Bir Asya çölünü kanat yaparak
Ey üstümüze gelen
Ey çocukların gözlerinden dökülen
Ölümü konuşan damla damla
Ey beklediğimiz her an
Ey bize son sözü muştulayan
Bizi bulan şahdamarımızda
Ey sürücüleri babalarımız olan.
Bir an dudaklarıyla
Değen alnımıza masmavi
Bir güvercin kanadı gibi
Ey annelerin sesi
İçimizde savrula savrula
Yağan bir bahar yağmuru gibi
Çağırırdı oğullarını yola
Ben işte o zaman
Saygı ile ve güvenerek
Selamlayacağım önden gideni
Yılanlar tüylerini dökerken
Eğerken dağlar başlarını önlerine
Birinin yeşil yaprağı kutsaması gerek
Birinin akan suyu tutması
Altında durarak gökten boşananın
Sonra yükselterek sesimi konuşacağım.
Sen dur burda ey insan
Duy içinde tutuşan ormanı
Ve yakıştırmasını bil üstüne ey ademoğlu
Usta bir makasla biçilen toprağı.
Ankara, Türkocağı,1968
<end>

<start>
Damla damla oluşuyor hayat
Ölüm kımıl kımıl
Duymak kolay
Anlatmak değil
Her an
Farkındayım
Az az öldüğümün
Bilincindeyim doğan ayın
Eriyen karın akan suyun
Ve usul usul tükenen zamanın
Tekrarlayıp duruyor saat
Vakit te mahluktur
Vakit te mahluktur
İşliyor kalbim
Eskiyor saçlarım
Ve gözlerimin en ince hücreleri
Okuyorum hayatı
Toprağın üstünden çok
Altındakilerle var olduğunu
Toprak
Ölüme aç
Ölüme muhtaç
Hayat
Ölüm muhakkak
Ve ölüm mutlak
Tek kapısıdır ölümsüzlüğün
Ölümle tanıştıktan sonra anladım
Sadece bir kimlik belgesi olduğunu yaşamanın
Kesitler
Mahlukta devinen
Gürül gürül bir ırmaktır ölüm
Babalar ölür
Dolaşır eli ölümün
Saçlarında anaların oğulların
Analar ölür
Kök salar hasret yüreklere
'Bir evlat pir olsa da'
O zaman anlar ancak neymiş öksüzlük
Oğullar ölür
Bir kafes olur ölüm
Ana kalbi bir kuştur
Azad kabul etmez
Sevgililer ölür
Bir hicret olur ölüm
Bir sıla
Mesela arkadaşlar
Arkadaşlıklar vardır okullarda
Bakarsın biri gelmez bir gün
Ve artık hiç gelmeyecektir
Simsiyah bir gölge düşmüştür adeta
Bahçeye koridorlara sınıflara
Bir fısıltı dolaşır dudaklarda
Kimi kirpikleri ıslak
Çökmüş bahçenin tenha bir yerine
Elinde bir çöp resmini çizer toprağa
Anıların
Kimileri öbek öbek toplanıp
Çaresizliği dile getirirler anlamsız sözcüklerle
-Nasıl olur daha dün beraberdik
-Salıncakta İki Kişi'yi izlemiştik daha dün nasıl olur
-Geçen pazar kırlarda dolaşmıştık
''Göçmen kuşlar yerli kuşlardan daha mutlu olmalılar 
Hayatı dolu dolu yaşıyorlar'' demişti unutamıyorum
Sonra bir mezarlıkta Bir çukurun başında
Bir kapının ağzında
Herkez susar
Konuşur ölüm
Ve sürer hayat.
Bazan bir tekerlek altında
Ansızın gelir ölüm
Apansız biter sınav
Bir elektrik kesilmesi gibi
Kesilir tulu emel
Bazan ölüm vardır
Ölümden önce gelir
Mesela bir hapishanede bir hücrede yaşanır
Sorular hep yanıtsız kalır orada
Sadece konuşan rüyalardır
Yahut hayaller suskun duvarlarda
Gözler kabul eder parmaklar kabul eder
Ama beyin hep umuttan yanadır
Bazan akan bir film şeridinin
Tek kare donan bir fotoğrafı gibidir
Ölüm
Karşıda bir manga asker
Gözler namluların karanlık ağızlarını görmez de
Takılıp kalır masmavi gökyüzünde
Asılıp kalmış bembeyaz bir buluta
Ölümden uzak ölümler vardır
Gazete ilanlarında rastlanılan
Dünyaya bağlılığın zavallı
Ve muannit
Bir belgesidir
Daha çok kalanlara ait.
Bir de bir örümcek ağının ortasına düşmüş
Bir sineğin titrek bacaklarında seyretmiştim ölümü
Ölümler vardır: 
Can kuş gibi uçar gider
Bir martının süzülüp
Kaybolması gibi maviliklerde
Bir Portre
Engin sakin berrak bir denize 
Uçsuz bir kumsaldan ağır ağır
Nasıl yürürse insan
Sokrates öyle yürüdü ölüme
Tilmizleri ağlaşırken
O vasiyet ediyordu: 
-Asklepyos'a bir horoz borçluyuz
Unutmayınız.
Ne tuhafsınız dostlar
Güçsüz kadınlar gibi ağlaşmak niye
Yükselmek varken ölümsüzlüğe
İnancına sahip olmak
İnsan olmanın şartı
Kölelikler içinde en onulmaz kölelik
Hayatın ölümcül yanına
Takılıp kalmak değil mi?
İlkin ayaklarında duydu Sokrates
Zehirin soğukluğunu
Ve yavaş yavaş ölüm
Yükseldi göğsüne çenesine
Dudaklarında donan son bir tebessümle
Bir işaret taşı da böylece
Sokrates dikmiş oldu ölüme
Ölümün Sesi
Ölümden bir işaret var her şeyde
Ölümün sesini duyuyorum şarkılarda türkülerde: 
-Kışlanın önünde redif sesi var
Namluların ucunda ölümün sesi!
-Bir ay doğdu geceden oy oy
Karanlığın ağzında ölümün sesi!
-Erzurum dağları kan ile boran
Vadilerin koynunda ölümün sesi
-Ezo gelin durmuş bakar yollara
Umudun ardında ölümün sesi!
-Bir ihtimal daha var
Umuddan da öte ölümün sesi!
Kendi Ölümüme Ait Bir Deneme
Bir gün öleceğim biliyorum
Bunu her an ölür gibi biliyorum
Anamın yüreğinde bir kor
Ölene dek sönmeyecek bir ateş
Kımıldanıp duracak hep
Karım bomboş bulacak dünyayı
-N'olurdu birlikte ölseydik, deyip duracak
Oysa insan yalnız ölür
Ama o olmayacak dualarla teselli arayacak
Kızlarımın gırtlaklarında bir düğüm
Bir süre kaçacaklar insanlardan
Boşluğa düşmüş gibi bir duygu içlerinde
Sonunda onlar da kabullenecekler öylesine
Ölümüme en çabuk dostlarım alışacaklar
-Yaşayıp gidiyorduk yahu
Ne vardı acele edecek! 
Diyecekler
Biliyorum yaklaşıyoruz her an
Biliyorum oruçlu doğar insan
Ölümün iftar sofrasına
Son Söz
Ve zaman döne döne
Gelmişti başlangıç noktasına
İlk yaratılış düğümüne
Mahlukatın var olduğu
Yüzüsuyu hürmetine
Evrenin Efendisinin
Kavuşmak vakti gelmişti sevgilisine.
Hayatın menbaı
Merhametin son durağı
Madeni, muhabbet ocağının
Ateşler içindeydi
Yatağında.
İltica etmişti sanki Kainat
Kutsal tenine
Hayata şafak olan alnında
Ter taneleri
Her biri insanlık çilesinden
Bir haberdi sanki
Bir an oldu
Aralandı gözleri
Sonsuzu kuşatan bakışları
Süzdü ciğerparesi Fatıma'yı
Süzdü tek tek çevresindeki
Can dostlarını
Kıpırdadı dudakları, dedi: 
-Ebu Bekir kıldırsın namazı
Sonra daldı daldı uyandı
Son defa aralandı
Bakışları
Yöneldi bir noktaya
Karar kıldı bir noktada
Ve dedi: 
-Merhaba ey refik-i ala!
Olacak oldu
Akıllar kamaştı
Kalpler tutuştu
Feryat ve figan gökleri tuttu
Çekti kılıcını Faruk olan
Sıçradı orta yere: 
-Kim derse ''O öldü'', öldürürüm!
Ayrılık ateşinden
Ateşin şiddetinden
Sanki bendler çözülmüş
Felekler çökmüştü
Şuur tutuşmuş
Akıl iflas etmişti.
Sonra Sıddıyk olan
Yetişti geldi
Baktı baktı yatağında hareketsiz yatan sevgiliye
Mağarada arkadaşına Hicrette yoldaşına
Sonra baktı çevresine
Mahşerden önce mahşer hali yaşayan
Ashabına
Aline
Ebu Bekir dedi: 
-Ey nas, susun! 
Kim ki Resulullaha tapmaktadır
Bilsin ki Resul ölmüştür
Kim ki Allaha tapmaktadır
Bilsin ki Allah ölmez
Hayy ve Layemuttur
Ey nas, susun! 
''İnna Lillah ve inna ileyhi raciun''
Sonra eğildi sevgilinin yüzüne
Sürdü bulutlanmış gözlerini
O güzellikler ülkesine
Baktı baktı ve dedi: 
-Hayatında güzeldin
Ölümünde güzelsin
Öldün
Bir daha ölmeyeceksin
<end>

<start>
Suların karardığı bir çağda birtakım günah yüklü
gemiler harekete hazırdı / iyice biliyorum
gölgeler vardı / kalın tasmaları vardı gölgelerin /
ürkek sesler suları yarıyordu / bakıyorsunuz
kuşlar bayağı gülüyordu / karanlık gölgeleri
ürkütüyordu / onlar bağlı olmayı hoş
görüyorlardı / korkarken ölümü düşünüyorlardı
muhakkak.
Kafaları kalındı belliydi
Gözleri kalındı belliydi
Kulakları kalındı belliydi
Aslında kafalarının kalın olması / gözlerinin kalın olması
önemliydi onlar için / incelik dedin mi kötülük
geliyordu akıllarına.
Onlar bir gemiye bindiler
- ben ona günah yüklü gemi dedim
Onlar oturup tasmalarından ötürü gönendiler
- ben onlara gölge dedim
Halbuki bana bakıp yadsıyorlardı / benim onları
tasmalarından ötürü küçük gördüğüm belliydi /
benim onları başında ve sonunda sevdiğim
belliydi / ama anlaşamadığımız muhakkaktı.
İşte ben bu noktada durdum
Denize baktım iyi dedim
Korkulu dağlara baktım iyi dedim
Doğrusu hep doğaya bakıp iyi diyordum.
Ama gölgeler giysilerle ilgileniyorlardı / utanıyordum
Hep araçlardan söz ediyorlardı / ben utanıyordum
Sonra bir çağ geldi / baktım kafamda karıncalar vardı /
sonra yapılardan yollardan bıkmıştım / ıssız
sokaklar beni ürkütüyordu / kötü meydanlarda
boğuluyordum / suları borulara almalarına
kızıyordum / hele hele hep düğmelere basıp
yaşamalarına çok çok içerlemiştim / sonra
kalkıp afrikaya gittim / ohh afrikaya.
Maraş 1958
<end>

<start>
Dünyanın en uzun hüznü yağıyor, 
Yorgun ve yenilmiş insanlığımızın üstüne. 
Kar yağıyor ve sen gidiyorsun, 
Ağlar gibi yürüyerek gidiyorsun, 
Belki bulmağa gidiyorsun kaybettiğimizi
O insan ve tabiat çağını.
Dön bana ve dinle! 
Kuşlar uçuşuyor içimde.
Loş bir keman solosu gibi 
Kuşların uçuştuğunu içimde, 
Dön bana ve dinle.
Karanlık denizlerin dibinde, 
Birtakım incilerin olduğunu 
Birtakım incilere ve hatıralara 
Neden bağlı olduğumuzu unutma.
Duy beni ve dinle! 
Denizler boğuşuyor içimde.
Unutma diyorum ama sen anla, 
Anlat bizim de yaşamak istediğimizi onlara...
<end>

<start>
Boğuk bir bakışın oluyor senin
Bir girdap derinliğinde kayboluyor gibiyim
Yok gibi yaşamak bu kalkıp kurtulmak gibi kalabalıktan
Durma bana türkü söyle Anadolu olsun
Susuz dudak gibi çatlak olsun
Karanfil gibi olsun kara çiçek gibi solgun yüzün
Durmadan akıyor kalbim ayaklarına bana karanlık bakma
Ağıyorum bir karanlık karayel saçlarına
Çekme ülkemden nar yangını gözlerini
Beni bu kentten kurtar beni yalnız ko git beni
Arıyorum arıyorum o ilk çağ ırmaklarında sedef ellerini
Susmam seni ürkütmesin içimde çağlar var bilmelisin
Katı bir yalnızlık bu bilmelisin
Kaçmam kendimi bulmam ben senden yoksunum iyi bilmelisin.
Şu yalnızlık çıkmazında önümde niye sen varsın
Niye her şey bir anda kayıyor sen kayıyorsun
Kalbim niçin bu kadar yabancı sen niye yoksun
Bir sam yüklü geceleri içimden atamıyorum
Niye bunları bir anda unutamıyorum
Hadi tut elimden gök gibi ölü kadar yalnızım.
<end>

<start>
Güneşin
Mızrakların ucuna takılıp
kaldığı
bir vakitte
Diriliş erlerinin yüreklerinden
yayılan
Bir depremle sarsılıyordu arz.
Gerilmişti altımızda atlarımız
Fırlayıp kopacakmış gibi
baldırlarından
kasları
Ve tarıyordu bir projektör gibi
bakışları
üç kıtayı
Yeni bir vakte eriyordu yürekler
Yayılıyordu o muştu
O coşku
O haber.
Bir gelen var
emin haberciden
emin olana
Ondan da sıddık olana ve sadık olanlara
sohbete erip
halkada duranlara
yürekten yüreğe
yol bulanlara.
Bir gelen var
Bütün kıtalarda beklenmekte
olana
ayarlanmış
kulaklar
İlkin çobanlar duyuyorlar
Sonra ağaçlar
kurtlar
kuşlar
Çünkü onlar bilirler dinlemeyi
Onların elindedir toprağın nabzı
İlk onlar sezerler yeni olanı
Rüzgarlarla geleni
Bulutlardan ineni.
Bir dağın tepesinde
Yeni doğan bir ay gibi
Veysel Karani
Evreni
Kuşatan bir yay
Gibi
Açılmıştı
Kolları.
Selman
Bir şehrin kapısında
Bir kapının
Arkasında.
Ey savaşmakla emrolunanlar
Yürekleri Kevser suyu ile yıkananlar
Alacakaranlıkta bir seher vaktinde
Ayrılırken yurtlarından
yuvalarından
Bahçe köşelerinde kapı önlerinde sofalarda
odalarda
Bir bir çıkıp gelen yolumuzu kesip duran anılar
Yatak odamızın penceresinden
Uyandığımızda ilk görülen o tepe
O tepede o kayanın değişmeyen konumu
Güneşi bir muştu gibi her gün yeniden
Doğuran o dağ
elveda
Kadınlarımızın kirpiklerinde sıralanan
Adanmışlık ve bağlılık yazıları
elveda
Çocuklarımızın göğsümüze
yüzümüze
saçlarımıza
Sokulan alınları titreyen dudakları
kaçamak bakışları
Cennetten bir koku ölümsüzlükten bir pay olarak
Çektiğimiz ciğerlerimize
İnen yüreklerimize
Damla damla
Elveda....
O ki meydanın ortasında durmuştu
Elini kılıcının kabzasına koymuştu.
Dedi savaşçı:
" Ben gidiyorum
Hicret ediyorum
Varsa ağlatmak isteyen anasını
Dul koymak isteyen karısını
Ve istiyorsa çocukları yetim kalsın
Arkamdan gelsin."
Yeryüzü yeni bir güne hazırlanıyordu
Zaman devrini henüz tamamlıyordu.
O konuştu:
"Ey eti etimden olan
Bu dünyada ve öbür dünyada
Kardeşim olan! 
Bu gece yatağımda
sen yatacaksın
bana vekillik
yapacaksın.
Biz gidiyoruz
Hicret ediyoruz
Sen sonra geleceksin
Ama önce emanetleri
sahiplerine
vereceksin."
Sonra o dağda
Maveranın kapısı olan
Bir mağara
Orada ikisi
O ve
İkinin ikincisi
sonra çöl:
Çölde tepeler..
Çölde develer..
Çölde geceler
Ve çöle serpilen
Mucizeler.
Medinede bekleyenler var
Damların üstünde, yollarda
çocuklar
kadınlar
Elleri alınlarında, gözleri ufukta
delikanlılar
ihtiyarlar..
Dediler. " Veda tepeleri üstünden
Üzerimize ayın ondördü doğdu
Şükürler olsun, şükürler olsun
Bize vacip oldu, şükretmek
Şükürler olsun..."
Ankara 1979
<end>

<start>
Bu şehirden gidiyorum 
Gözleri kör olmuş kırlangıçlar gibi 
Gururu yıkılmış soyatlar gibi 
Bu şehirden gidiyorum.
İnsanlar taş gibi bana yabancı 
Ağaçlar bensiz hüküm giyecek bulvarda 
Bir tanbur bir yalnızlığı anlatıyorsa 
O ışıksız pencereden 
Ben onu duymuyor gibiyim 
Bir ağaç ölüyorsa kapınızın önünde 
Ben onu bile duymuyor gibiyim.
Bu şehirden gidiyorum 
Gömerek geceyi içime 
Sabahın hüznünü beklemeden 
Gidiyorum bu şehirden.
<end>

<start>
Önünü alamıyorum bu kör gidişlerin yollarda 
Herkes bir yere gidiyor önünü alamıyorum 
Çaresiz direniyorum bu dönüm noktalarında kimse 
elini uzatmıyor 
Bir gürültülü yaşamağa gidiyor dünya boşalan 
bir deniz gibi 
Bu sesler ormanında kaybolan bir çağ bu. 
Nereye gitsem hep apartmanlar çıkıyor önüme 
Alıp başımı duvarlara çarpıyor bu yollar 
Gidip gelmelerim bu dar sokaklarda 
İnsanların koşup dolduğu bu dar yapılarda 
Bir kısır döngüye girmek için bütün çabalar 
Biz bunun için mi geldik.
II.
Kara ağaç gibi bağlıyım katı bir çağ bu 
Her şey bir makine düzenine gidiyor 
- düzen diyorlar beni çağırıyorlar - 
Irmak yatağına sığınıyorum sınırlı bir çağ bu 
Baktığımız her şeyde bir yalan kabuğu 
Bir mercek düzenine bağlanıyor gözlerimiz.
III.
Şu zaman çıkmazında alıp beni bir altmış yaşa 
bağlıyorsunuz 
Doğmadan ölüme yöneldik gerisi yok diyenler var 
Sınırlı yıl oyunlarına inananlar var 
Sizin güveniniz bir güneş düzeninde 
Ben mezarların karanlık çağına dayanıyorum 
Bir ağacı büyütüyorum her yerimle 
Bir ağacı uyguluyorum - her şey bir ağaç düzeninde - 
Yerde gökte ve her her yerde 
Dallarında ben ağacın incecik köklerinde 
Boğuluyorum - bağlanıyorum - 
Ben mezarların karanlık çağına dayanıyorum.
IV.
Şu dar odanın katı yalnızlığında 
Ve her şeyin çıplaklığında 
Durup bir pencereyi deniyorum 
Gizliliğin dışına çıkıyorum 
Araçların 
İnsanların 
Şehrin ve meydanların ve kalabalığın ve herşeyin 
İçimde yalnız ve yapraksız 
Bir kavak ağacı büyüyor - Çıplak ve göğe doğru - 
Ama küskün ama yalnız ama yapraksız ve uzun 
Bir ağlama duvarı bu. 
Yatak ve yorganın kuru yalnızlığında 
Ve aklın dar yalnızlığında 
Şehrin ve herşeyin 
Ve kalabalığın yorgunluğunda 
Saçların ve parmakların 
Ve gözlerin ve gecenin bu bulanık çağında 
Ve aynaların sığ görünümünde 
Bunalıyorum.
Susmanın kalesine sığınıyorum 
Önümde karanlıktan duvarlar 
Sırtımda insan yüklü bir gök var.
Maraş 1959
<end>

<start>
Denizin bir gülüşünü arıyor çocuklar ellerinde oltaları
Geçmişin günün geleceğin yükünü üstünde
Pul pul taşıyan balıkları
Denizin bir gülüşünü yakalıyor çocuklar ellerinde oltaları
Karaköy 1960
<end>

<start>
Duvarları çatlak 
Tavanı dökülmeye hazır 
Temelinde bitlerin karıncaların ince bacaklı böceklerin 
gezindiği 
İhtiyar evlerde 
Zamanı çekip üstümüze 
Örtüyoruz kirli ve açık yerlerimizi. 
Bir şey mi var 
Sandık diplerinde saklanan merdiven altlarında 
unutulan 
Ahır köşelerine atılmış paslı çivilerine asılmış duvarların 
Nedir bizi bağlayan bütün bunlara ve geçen zamana. 
Siz oturdunuz mu hiç kıldan ince uçurumlarda 
Biz yatıyoruz her gün beli bükülmüş duvar diplerinde 
Uykumuz ürkek ceylanlara benziyor 
Bazan yorgun taylara. 
Biz sessiz ve kaygan zaman üstünde 
Unutmuş ve aldırmaz görünüyoruz 
Gıcırtılı merdivenlerden çıkan ölümü. 
Biliyoruz işliyor saat tıkır tıkır 
Her yerde ve her şeyde 
Sesini çizerek sonsuzluğa 
Tıkırtıların kımıltıların ve uzayan ağaçların. 
Ve aklın dar yalnızlığında
Maraş 1958
<end>

<start>
Ey hep bir kelime arayan kalbim
Sonra arayan tekrar arayan kalbim
<end>

<start>
Altımızda kayan bu ölü şehri durdursana
Ey gücü toprak kadar eski
Ey gücü yer kadar ağır çocuk
Büyüyen elimin üstüne koy elini
Sana bir yürek vuruşu gibi belirli
Gelen zamanı haber veriyorum
Ankara 1967
<end>

<start>
'Sait Mutlu,Sabri Arslan,
Mehmet Emin Balyan,Ahmet
Yücel'in aziz hatıralarına'
Onlar gittiler
Yalnız bir yemin kaldı aramızda
Ben şimdi bu yanda
Kasılmış çıplak bir kurşun gibiyim
Namluda.
Onlar gittiler
Topraktan bir işaret taşıyarak alınlarında
Ben şimdi bu yanda
Gerilmiş bir an gibiyim
Doğumla ölüm arasına.
Onlar gittiler
Gelen zamandan bir haber gibiydiler.
Ben şimdi bu yanda
İçilmiş bir and için bekleyenim
Kurulmuş saat gibi.
Onlar gittiler
Giderken bir muştu gibiydiler.
Ankara,1968
<end>

<start>
Burçlarında ceylan taşıyan yücelere ey 
Ayın hüzün saati gözlerinden 
Kuytu yerlerine sümbüller dökülen 
Nergisler açan eteklerinde 
Göklerden muştular indiren güvercinleriyle 
Dorukları bembeyaz yaşmaklarıyla 
Güneşe uzanan ağaçlarıyla 
Zamanı hiç geçmeyecekmiş gibi donduran 
Ey bir yanıyla derin sulara dayanan 
Ey dağlar nerdesiniz ey.
Kim bizi senden koparan 
Hangi ses çağıran bulvarlara 
Dengemizi bozan intihar vitrini bulvarlara
<end>

<start>
Bir tren atılır kurşun gibi geceye 
Demir gibi gök yüklü tren karanlığın ürpertisine girerken 
Ötede kuşlar derlenir ana olurken bir gün doğumuna 
Kent horozlarla uyanır sularla gerinir zamana 
geçerken ezanla 
Sayfalar sayfa olurken Kuran'la 
Bir kuş yağmuru boşanır bilmediğim bir yerden 
Bir boranın patladığı bir yerden
<end>

<start>
Bir ağaç bir mezartaşını yutuyordu çarşıkapıda
"İçimizde kıpırdanırken İstanbul"
Bir çocuk mabedlerin susamışlığını satıyordu
Sesini hatırlayamadığımız bir su testisinde
Güneş sanki günahımızdı üstümüzde.
Sonra bu güvercinler niye varlar
Bir anıyı yaşatmak için mi
Ölümsüz bir ses mi taşımak için ötelere
Avuç içlerinde camilerin.
Çarşıkapı 1966
<end>

<start>
Gözlerinde gök sancısı 
İçlerinde okyanus uğultusu uzun mızraklarla 
yararak karanlığı 
Gelip dayandılar şehrin sivrilmiş tırnaklarına 
Çarpık dudaklarıyla kırpılmış saçlarıyla 
Soyguna uğramış yüzleriyle 
Barbar ellerin işgal ettiği sonra terk ettiği 
Harabe kadınlar 
Gidip gidip gelirlerdi camekanlı çarşıda 
Bu kirazı kim yer kim satar 
Hangi savaştan arta kalmış bu çocuklar. 
Sonsuz devirleri aşarak savaşçılar geldiler 
Ve akşamın ipini kestiler 
Gece putun üstüne devrildi put yere devrildi 
Yanlış pazarlara sürülmüş yılgın uykusu şehrin 
Ortasından bölündü. 
Kollarını derin balkonlara dayamış bilinçleri 
ustura savaşçılar 
Taradılar gözleriyle ağır ağır şehrin saçlarını 
Ayıkladılar bir bir bitlerini 
Fosfor ellerini uzatarak balkonun uçsuz uzantısından 
Yanan şehri tuttular 
Şu bizim atımızdır deniz hipodrom 
Nehrin yatağını öp sen ey savaşçı 
Birikinti gölleri geç apartmanları geç kaldırımları 
Bir bir ayıkla mezarları. 
Güneşçağ öncüleri yolları tuttu dua erleri tuttu 
Yüzleri Mekke ülkesi gözleri Medine çeşmesi 
Elleri altınçağ mimarı.
Ankara 1966
<end>

<start>
Allah elçilerinden sonra en büyük insana 
Bir orman gibi büyür içimde sevmek 
İçimde insan bir mahşer gibi kararırken 
Ey her suça ortak çıkan kalbim.
<end>

<start>
Elveda Vatanım; doğduğum toprak
Bedenimin eczası; 
Akan suyu biten meyvası
Damarlarımda kan olan! 
Acizlendiğimde gözyaşları dökerek
Üstünde umutlar yeşerttiğim; 
Sokaklarını, bahçelerini, çeşmelerini
Ezbere bildiğim.
Anılarımın tarlası; 
Kimliğimin mayası; 
Çocuklarımı büyüttüğüm; 
Kadınımla paylaştığım; 
Anamı babamı emanet ettiğim toprak, 
Elveda!
<end>

<start>
İlk güneşi duyuyoruz etimizde
Derimizde ansızın kaçak bir rüzgar yakalıyoruz
Bir serinliyoruz bilseniz bir serinliyoruz
Her gün gidip beş vakit
Denizi öpsek yeridir.
Bir karınca durmuş yaşamayı anlatıyor
Bir dinliyor böcekler görseniz bir dinliyor
Bir çoban yıldızları sayıyor
Bir arabacı şapkasını atıyor havaya.
Sabah oluyor yalınayak koşuyoruz yeni bir çağa
Derin asfaltları duyuyoruz
Sıcaklığını duyuyoruz
Bazen bir serinlik doluyor içimize
Ayaklarımızdan
Göğü kapatan çatıları yıkıyoruz ellerimizle
Ve şunu iyi anlıyoruz
En iyisi yürüyerek gidilir yaşamağa.
İstanbul, 1960
<end>

<start>
İkimiz birden sevinebiliriz göğe bakalım
Şu kaçamak ışıklardan şu şeker kamışlarından
Bebe dişlerinden güneşlerden yaban otlarından
Durmadan harcadığım şu gözlerimi al kurtar
Şu aranıp duran korkak ellerimi tut
Bu evleri atla bu evleri de bunları da
Göğe bakalım
Falanca durağa şimdi geliriz göğe bakalım
İnecek var deriz otobüs durur ineriz....................
<end>

<start>
Seni boydan boya sevmişim,
Ta Kars'a kadar Edirne'den.
Toprağını, taşını, dağlarını
Fırsat buldukça ovmuşum.
Sen vatanimsin, ekmeğimsin
Duyduğum, bildiğim zafersin yıllarca.
Zonguldak'ta 63 numara
Nazlı sahiller Akdeniz'de.
Sevdasın ciğerlerimde parça parça
Yari kalmış ....................
<end>

<start>
Mutsuzluktan söz etmek istiyorum
Dikey ve yatay mutsuzluktan
Mükemmel mutsuzlugundan insansoyunun
sevgim aciyor
Biz giz dolu bir sey yasadik
onlar da orada yasadilar
Bir dagin çarpikligini
bir sevinç sanarak
En basta mutsuzluk elbet
Kasaba meyhanesi gibi
Kahkahasi gün isigina vurup ta....................
<end>

<start>
Kısacık yoğun bir akşam
herkesin yüzünün bir anıya karıştığı
yoğun bir akşam
bana bir memur gibi davrandılar hastanelerde
ve bir intihar üstüne söylenti
bütün kıyıları dolaştı durdu
kısacık bir akşam
Kısacık serin bir akşam
kelebeklerin atlarla yarıştığı
yoğun bir akşam
bazı mektuplar damgalandı postanelerde
oturuldu bir takım şarkılar söylendi
bir adam bir kadının kapısını vurdu
kısacık bir akşa....................
<end>

<start>
Sizin alınız al inandım
Sizin morunuz mor inandım
Tanrınız büyük amenna
Şiiriniz adamakıllı şiir
Dumanı da caba
Bütün ağaçlarla uyuşmuşum
Kalabalık ha olmuş ha olmamış
Sokaklarda yit....................
<end>

<start>
Halbuki korkulacak hiçbir şey yoktu ortalıkta
Herşey naylondandı o kadar
Ve ölünce beş on bin birden ölüyorduk güneşe karşı
Ama geyikli geceyi bulmadan önce
Hepimiz çocuklar gibi korkuyorduk.
Geyikli geceyi hep bilmelisiniz
Yeşil ve yabani uzak ormanlarda
Güneşin asfalt sonlarında batmasıyla ağırdan
Hepimizi vakitten kurtaracak
Bir yandan toprağı sürdük
Bir yandan kaybolduk
Gladyatörlerden ve dişlilerden
Ve büyük şehirlerden
Gizleyerek yahut dövüşerek
Geyikli geceyi kurtardık
Evet kimsesizdik ama umudumuz vardı
Üç ev görsek bir şehir sanıyorduk
Üç güvercin görsek Meksika geliyordu aklımıza
Caddelerde gezmekten hoşlanıyorduk akşamları
Kadınların kocalarını aramasını seviyorduk
Sonra şarap içiyorduk kırmızı yahut beyaz
Bilir bilmez geyikli gece yüzünden
'Geyikli gecenin arkası ağaç
        Ayağının suya değdiği yerde bir gökyüzü
        Çatal boynuzla....................
<end>

<start>
özenle soyduğum şu elma söyle şimdi kimindir
özenle ne yapıyorsam bilirsin artık senindir
suya giden bir adam mesela omzunu eğri tutsa
güneş, su ve adamın omzundaki eğrilik senindir
ayağa kalkarsın, adına uygunsun ve haklısın
kararan dünya bildiğin gibi sık....................
<end>

<start>
Gulu çiğdemi filan bırak
Sardunyayı karidesi filan bırak
Acıyı ve ölümleri bırak
Oy pusulalarını ve seçimleri bırak
Evet
Seçimleri özellikle bırak
Çünkü açlık çoğunluktadır
Her kişinin ukala ömrü
Yeter sanılır çiçeklenmeye
Ve dünyanın karanlığından
Bir aşk bahanesiyle kurtulmaya
Kaçıp giden baharların anisi
Elden ele devredilen bir gençlik duygusu
Laleler sümbüller butun obur boklar püsürler
Hakkim var midir bunları söylemeye
- vardır
Güneş doğarken ve batarken
Yazdan kısa girerken ve kıştan çıkarken
Ve dağda ve kırda
Hakkim vardır -
Çünkü en azından dünyadan
Döl....................
<end>

<start>
Çünkü yaşamak gibi bir şeydi yaptığı
Anasız bir tay gibi coşkun ve hüzünlü
Akşamın dinginliğini otluyordu o zaman
Her sabah denize çıkar, bir elma yerdi
Hüznünü ve çılgınlığını elmanın
Gözünü yumsan ağzında duyarsın
Ellerine bakma artık
Çünkü kar yağıyor
Çılgın hüzünlü
<end>

<start>
benim bir sevincim var yüzün artık akşam
bir çocuğun gülüşünü görüyorsun nereye baksam
kıyımız uzak ve kuytuda ellerimiz sanki yok
ellerimiz yok ama senin elleri....................
<end>

<start>
ey canımın güftesi, eylülün ikinci haftasıydı o sıra
bana gülümseyerek getirdiğin bir bardak suydu o sıra
hatırla denize hiç bakmadık çünkü kıyısındaydık
bir elma kendi kendine büyür dururdu o sıra
bir kıyı ikindisiyle bir elma öyle kendiliğinden
büyürler bir öfkenin ya da bir dağın yanısıra
bir kıyının beslerliği bir elmadan ayrılmaz gibi ama
elma soğuk bi....................
<end>

<start>
Bir gün sabah vakti kapıyı çalsam, 
Uykudan uyandırsam seni:
Ki, daha sisler kalkmamıştır Haliç'ten.
Vapur düdükleri ötmededir.
Etraf alacakaranlık, 
Köprü açıktır henüz.
Bir gün sabah sabah kapıyı çalsam...
Yolculuğum uzun sürmüş oldukça.
Gece demir köprülerden geçmiştir tren.
Dağ başında beş on haneli köyle....................
<end>

<start>
Tanrı sen ne kadar güzelsin
bir hiç olarak
ormansın belki bilmiyorum
belki ormanda bir ağaçsın şuncacık
bir pazartesi günüsün
insanları dupduru....................
<end>

<start>
üç kere üç dokuz eder
bilirsin
birin karesi birdir
kare kökü de....................
<end>

<start>
Ben de günahkâr kullarındanım Allahım...
Bir  bilirim dualardan,
Bir de  demeyi doyunca.
Bir kere oruç tutmam ramazan boyunca, 
Ama çekmediğim kalmadı sevdalardan.
Ben de günahkâr kullarındanım Allahım!...
Benim gibi kulun çok dünyada, allahım!...
Eğer bilmiyorsan işte,haberin olsun.
Ekmek derdi, aşk derdi unutturdu seni.
İnsan hatırlamıyor dü....................
<end>

<start>
Önce onların yanında çok iyi yüz gördüm. 
Beni kapıdan karşılayıp ağırlarlardı. 
Sofralarına konuk ederlerdi. 
Onlar iki kişiydi ben birdim. 
Bana elmadan sıkılmış soğuk sular sunarlardı. Kapılarını kapım bellemiştim. 
Evlerinde oturacak yerim vardı. 
Önce onların yanında çok iyi yüz gördüm. 
Evleri gürültülü şehirden iki bin ayak uzaktaydı. 
Tahtadan yapılmıştı. 
Beni kapıdan alırlardı, -hoş geldin- derlerdi, onları sevindirirdim. 
Birlikte yaşıyorlardı, çocuksuzdular. 
Birinin adı Gülbeyaz'dı, o kadındı, öbürünün adı Sinan'dı, o erkekti. 
Ben otuzunda Yekta'ydım, 
Akçaburgazlıyım, oradan geldim, 
Herkes bir yerlidir çünkü, Ben, Yekta bunu pek hoş buluyordum. 
Sonra az ışıklı odalarına çıkardık. Bana yeniden -hoş geldin Yekta, bizi 
sevindirdin senin yanında birçok şeyleri hatırlıyoruz- derlerdi. Serin 
örtülü minderlere oturmak için ayakta dururduk. Beklerdik, Perdeleri 
beyaz nakışlı olurdu. Halıları bütün odanın döşemesini usulca mor mor 
örterdi. Patlıcan örnekleri ve turuncu güneşler vardı üstünde. 
Birden hepimizin aklına o denizler gelirdi. Ayakta durmayı istemezdik. Serin 
örtülü minderlere otururduk. 
Bana -serin örtülü minderlerimizin üstüne otur- derlerdi. 
Bana elmadan sıkılmış soğuk sular sunarlardı. Evlerinde oturacak yerim vardı. 
Tütün sunarlardı. 
Bir dinlenme zamanı kadar birbirimizi duyardık. Alışmak için zorluk çekmezdik. 
Çünkü karşıt yerlerimiz kalmamıştı bilirdik. Girintilerimiz çıkıntılarımız 
uygundu. Sussak da ses çıkarmazdık. 
Karanlık her yere girerdi. Çünkü her yerde gece olur, Ben, Yekta bunu pek hoş 
buluyordum. 
Karanlık, serin örtülü minderleri sarmalayan az ışıklılığı altedemezdi. Çünkü 
biz öyle bellemiştik. Halı da az ışıklı kalırdı, onun güneşleri, 
patlıcanları da, minderlerin serinliği de. Az ışık, bizim, yani onların ve 
benim, Yekta'nın, kaçtığımız yer değildi. Birbirimizin ışıktan kaçıracak 
yerlerimiz yoktu. Az ışıkta da çok ışıkta da değişmezdik. Hep tıpkı 
kalırdık. 
Orda buluşmayı severdik yalnız. 
Sarı bir kuşları vardı. 
Adına kanarya derlerdi. Küçük bir kafeste odayı doldururdu. 
«Ama ben onların ölümlü, yanılgan insan, 
Geçen ve....................
<end>

<start>
balkonlar bir suya açılır sözgelişi bu iyidir
bir ağustos terlemesine karşı sözgelişi su iyidir
yankılanır bütün yanılgıları geçmişlerin
buna karşı sözgelişi öğle u....................
<end>

<start>
Bir Kalır uzun resimlerde anısı sakallarımızın
urban içinde Üşüyüp Üşüyüp kaldığımızın
Bir Kalır yanık yağlar kokusu şehirlerde
Uzun nehirlere binip uzaklaşmadıkça
Bir Ka....................
<end>

<start>
Terziler geldiler. Kırılmış büyük şeylere benzeyen şeylerle 
daha çok koyu renklere ve daha çok ilişkilere 
Bir kenti korkutan ve utandıran şeylerle. 
Kumaşlar bulundu ve uyuyan kediler okşandı. Sonra 
sonsuz çalgısı sevinçsizliğin. 
Çay içmeye gidenler vardı akşamüstü, parklara gidenler de 
Duruma uymak kısaltıyordu günlerini artamayan eksilmeyen bir hüzünle... 
Yorgun ve solgundular, kumaşları buldular, kenti doldurdular 
O çelenk onbin yıllıktı, taşıyıp getirdiler 
Ölülerini gömmüşlerdi, kalabalıktılar, tozlarını silkmediler 
Bütün caddeler boşaldı, herkes yol verdi,
'Tanrıtanır kadınlar ve cumhuriyetçiler 
piyangocular, çiçek satın alanlar, 
balıkçılar ağlarını, paraketelerini, ırıplarını, oltalarını 
zokalarını, çevirmelerini ve kepçelerini topladılar. 
Sigaralarını yere atıp söndürdüler sigara içenler.'
Bir şey vardı ısınmaz kalın kumaşların altında, kesip biçtiler 
Patron çıkardılar, karşılaştırdılar, 
Katlanılmaz bir uykunun sonunu kesip biçtiler 
Şarkılara başladılar ölmüş bir at için 
Makaslarını bırakmadılar 
Bekleniyorlardı.
'Ey artık ölmüş olan at! -dediler- 
Ne güzeldi senin çılgınlığın, ne ulaşılırdı! 
Sen açardın, 
Otuzüçbin at türünün tek kaynağıydın sen! 
Tüylerin karaparlaktı. Koşumların, 
-kokulu yağlarla ovulup parlatılan- 
nasıl yakışırdı sağrılarına ve göke.
Göke bir ululuk katardı sonsuz biçimin, at! 
Toynaklarını liflerle ovardık 
Senin karaya boya....................
<end>

<start>
hızla gelişecek kalbimiz
kalbimiz hızla.
sürgünlerin umutsuzluğunda
kırık kalpler, yaralılar, onulmazlar
farksız çarpanların umutsuzluğunda
ve köprü başlarının umutsuzluğunda
ve köprü başlarının umudunda.
sular bitse bile, çiçekler atılırken oralara
temiz bir ilişkinin bulutsuzluğunda
ve eski dağlarda, eski dağlarda kış
kovalarken ülkesini
hızla gelişecek kalbimiz.
kendi öz hüznümüzün öz tarlasında
bozkır dayanıklılığımızın tarlasında
kalbimiz
ellerimiz ayaklarımız arasında
ve kimsenin bölemediği şarkiyi
güllerin, buğdayların ve acı....................
<end>

<start>
Üç yıl sonra mıydı bilmiyorum
ama ekimin onbeşiydi biliyorum
ekimin onbeşiydi ama 
ekimin onbeşinde ne oldu bilmiyorum
herkesin sular gibi dağıldığı ama herkesin
bir sur önünde miydik bir yolda mı
semtini bilmediğim bir karakolda mı
sonra topluca bir bahçede durduk
bıktım böyle sayrılı....................
<end>

<start>
ben kisin güzelliğini söylerim ne gelirse dilime
çünkü kış bir hazırlıktır soluğuma kıpkırmızı gülüme
nice kırmızı ayaklar gelip geçti o gün katar katar
kış günleri sözgelişi ben bir çöp bile almadım elime
altı kız bir ay ışığı def calip şarkılar söylediler
beri yanda ormanlar yanardı, ciğerparele....................
<end>

<start>
seni sonsuz biçiminde buldum o biçimi almıştın
sandviçlerle, kötü şehirle, terle başbaşa kalmıştın
yürüdü üstüne herkesin neonu, herkesin babaannesi
herkesin en eski olan kökü, en eski hanesi
yeşili bozup suya çevirdin, akşamı sonsuz uzattın
ne buldunsa o akşama uy....................
<end>

<start>
adı çok duyulmuş bir ozan değildi
Tonyalı balıkçılar arasında
-onlar ki her tü....................
<end>

<start>
Şimdi gemiler geçer uzaklardan
Gönlüm güvertede sereserpedir.
Işıklı geceler,saz sesleri, peynir ekmek
Ne biletim ne param ne dostum var
P....................
<end>

<start>
Ben de günahkâr kullarındanım Allahım... 
Bir kulhuvallahi bilirim dualardan, 
Bir de yarabbi şükür demeyi doyunca. 
Bir kere oruç tutmam ramazan boyunca, 
Ama çekmediğim kalmadı sevdalardan. 
Ben de günahkâr kullarındanım Allahım!...
Benim gibi kulun çok dünyada, allahım!... 
Eğer bilmiyorsan işte,haberin olsun. 
Ekmek derdi, aşk derdi unutturdu seni. 
İnsan....................
<end>

<start>
Sularsa akmak birgün birgün birgün
Birgün dağlara çıkmak birer birer dağlara çıkmak birgün
Çıkmak çıkmak birer birer birgün dağlara dağlara birgün
Birgün birer dağlara
Ah nasıl dağlara birgün
Ey yorgun atlar, ey geri dönenler, sayı bilmiyen çocuklar
Ey bir....................
<end>

<start>
Önce sesin gelir aklıma
Çaresiz kaldıkça hep seni düşünürüm
Güzel olan, dolgun başaklardaki sarışın sevinçli!
Sonra cumartesi günleri gelir
Sonra gökyüzü gelir hemen kurtulurum
Bir yağmur yağsa da beraber ıslansak.
Kı....................
<end>

<start>
ben kan diye başlamak isterim oysa gülün derdi başkadır
lâle bahardan yanadır çiğdem güneşten konu değişir
hepsine pekâlâ amma bilirim gülün derdi uydurma
kıpkırmızı en çok yakışı....................
<end>

<start>
Bir biz varız güzel öbürleri hep çirkin
Birde bu terli karanlık
Sonra bir şey daha var muhakkak ama adını bilmiyorum
Nereden başlasam sonunda o ışıkla karşılaşıyorum
Yarı çıplak utanmaz bir kadın resmini aydı....................
<end>

<start>
Sarmış ufuklarını senin gene inatçı bir duman, 
beyaz bir karanlık ki, gittikçe artan
ağırlığının altında herşey silinmiş gibi, 
bütün tablolar tozlu bir yoğunlukla örtülü; 
tozlu ve heybetli bir yoğunluk ki, bakanlar
onun derinliğine iyice sokulamaz, korkar! 
Ama bu derin karanlık örtü sana çok lâyık; 
lâyık bu örtünüş sana, ey zulümlér sâhası! 
Ey zulümler sâhası... Evet, ey parlak alan, 
ey fâcialarla donanan ışıklı ve ihtişamlı sâha! 
Ey parlaklığın ve ihtişâmın beşiği ve mezarı olan, 
Doğu’nun öteden beri imrenilen eski kıralıçesi! 
Ey kanlı sevişmeleri titremeden, tiksinmeden
sefahate susamış bağrında yaşatan.
Ey Marmara’nın mavi kucaklayışı içinde
sanki ölmüş gibi dalgın uyuyan canlı yığın.
Ey köhne Bizans, ey koca büyüleyici bunak, 
ey bin kocadan artakalan dul kız; 
güzelliğindeki tâzelik büyüsü henüz besbelli, 
sana bakan gözler hâlâ üstüne titriyor.
Dışarıdan, uzaktan açılan gözlere, süzgün
iki lâcivert gözünle nekadar canayakın görünüyorsun! 
Canayakın, hem de en kirli kadınlar gibi; 
içerinde coşan ağıtların hiç birine aldırış etmeden.
Sanki bir hâin el, daha sen şehir olarak kuruluyorken, 
lânetin zehirli suyunu yapına katmış gibi! 
Zerrelerinde hep riyakârlığın pislikleri dalgalanır, 
İçerinde temiz bir zerre aslâ bulamazsın.
Hep riyânın çirkefi; hasedin, kârgüdmenin çirkeflikleri; 
Yalnız işte bu... Ve sanki hep bunlarla yükselinecek.
Milyonla barındırdığın insan kılıklarından
Parlak ve temiz alınlı kaç adam çıkar?
Örtün, evet ey felâket sahnesi... Örtün artık ey şehir; 
örtün, ve sonsuz uyu, ey dünyanın koca kahbesi! 
Ey debdebeler, tantanalar, şanlar, alaylar; 
Kaatil kuleler, kal’ali ve zindanlı saraylar.
Ey hâtıraların kurşun kaplı kümbetlerini andıran, câmîler; 
ey bağlanmış birer dev gibi duran mağrur sütunlar ki, 
geçmişleri geleceklere anlatmıya memurdur; 
ey dişleri düşmüş, sırıtan sur kafilesi.
Ey kubbeler, ey şanlı dilek evleri; 
ey doğruluğun sözlerini taşıyan minâreler.
Ey basık tavanlı medreseler, mahkemecikler; 
ey servilerin kara gölgelerinde birer yer
edinen nice bin sabırlı dilenci gürûhu; 
“Geçmişlere Rahmet! ” diye yazılı kabir taşları.
Ey türbeler, ey herbiri velvele koparan bir hâtıra
canlandırdığı halde sessiz ve sadâsız yatan dedeler! 
Ey tozla çamurun çarpıştığı eski sokaklar; 
ey her açılan gediği bir vak’a sayıklıyan
vîrâneler, ey azılıların uykuya girdikleri yer.
Ey kapkara damlariyle ayağa kalkmış birer mâtemi
sembole eden harap ve sessiz evler; 
ey herbiri bir leyleğe yahut bir çaylağa yuva olan
kederli ocaklar ki, bütün acılıklariyle somutmuş, 
ve yıllardır tütmek ne... çoktan unutulmuş! 
Ey mîdelerin zorlaması zehirinden ötürü
her aşâlığı yiyip yutan köhne ağızlar! 
Ey tabi’atin gürlükleri ve nimetleriyle dolu
bir hayata sâhip iken, aç, işsiz ve verimsiz kalıp
her nâmeti, bütün gürlükleri, hep kurtuluş sebeplerini 
gökten dilenen tevekkül zilleti ki.. sahtadir! 
Ey köpek havlamaları, ey konuşma şerefiyle yükselmiş
olan insanda şu nankörlüğe lânet yağdıran feryât! 
Ey faydasız ağlayışlar, ey zehirli gülüşler; 
ey eksinlik ve kaderin açık ifadesi, nefretli bakışlar! 
Ey ancak masalların tanıdığı bir hâtıra: Nâmus; 
ey adamı ikbâl kıblesine götüren yol: Ayak öpme yolu.
Ey silahlı korku ki, öksüz ve dulların ağzındaki
her tâlih şikayeti yapageldiğin yıkımlardan ötürüdür! 
Ey bir adamı korumak ve hürriyete kavuşturmak için
yalnız teneffüs hakkı veren kanun masalı! 
Ey tutulmıyan vaitler, ey sonsuz muhakkak yalan, 
ey mahkemelerden biteviye kovulan “hak”! 
Ey en şiddetlikuşkularla duygusu kö¨rleşerek
vicdanlara uzatılan gizli kulaklar; 
ey işitilmek korkusuyle kilitlenmiş ağızlar.
Ey nefret edilen, hakîr görülen millî gayret! 
Ey kılıç ve kalem, ey iki siyasî mahkûm; 
ey fazilet ve nezâketin payı, ey çoktan unutulan bu çehre! 
Ey korku ağırlığından iki büklüm gemeye alışmış
zengin – fakir herkes, meşhur koca bir millet! 
Ey eğilmiş esir baş, ki ak-pak, fakat iğrenç; 
ey tâze kadın, ey onu tâkîbe koşan genç! 
Ey hicran üzgünü ana, ey küskün karı-koca; 
ey kimsesiz; âvâre çocuklar... Hele  sizler, 
hele sizler...
Örtün, evet, ey felâket sahnesi... Örtün artık ey şehir; 
Örtün, ve sonsuz uyu, ey dünyanın koca kahpesi!
18 Şubat 1317
<end>

<start>
Bu sofracık, efendiler - ki iltikaama muntazır
Huzurunuzda titriyor - bu milletin hayatıdır; 
Bu milletin ki mustarip, bu milletin ki muhtazır! 
Fakat sakın çekinmeyin, yiyin, yutun hapır hapır...
Yiyin efendiler yiyin, bu han-ı iştiha sizin,
Doyunca, tıksırınca, çatlayıncaya kadar yiyin!
Efendiler pek açsınız, bu çehrenizde bellidir
Yiyin, yemezseniz bugün, yarın kalır mı kim bilir? 
Bu nadi-i niam, bakın kudumunuzla müftehir! 
Bu hakkıdır gazanızın, evet, o hak da elde bir...
Yiyin efendiler yiyin, bu han-ı iştiha sizin,
Doyunca, tıksırınca, çatlayıncaya kadar yiyin!
Bütün bu nazlı beylerin ne varsa ortalıkta say
Haseb, neseb, şeref, oyun, düğün, konak, saray,
Bütün sizin, efendiler, konak, saray, gelin, alay; 
Bütün sizin, bütün sizin, hazır hazır, kolay kolay...
Yiyin efendiler yiyin, bu han-ı iştiha sizin,
Doyunca, tıksırınca, çatlayıncaya kadar yiyin!
Büyüklüğün biraz ağır da olsa hazmı yok zarar
Gurur-ı ihtişamı var, sürur-ı intikaamı var.
Bu sofra iltifatınızdan işte ab u tab umar.
Sizin bu baş, beyin, ciğer, bütün şu kanlı lokmalar...
Yiyin efendiler yiyin, bu han-ı iştiha sizin,
Doyunca, tıksırınca, çatlayıncaya kadar yiyin!
Verir zavallı memleket, verir ne varsa, malını
Vücudunu, hayatını, ümidini, hayalini
Bütün ferağ-ı halini, olanca şevk-i balini. 
Hemen yutun düşünmeyin haramını, helalini...
Yiyin efendiler yiyin, bu han-ı iştiha sizin,
Doyunca, tıksırınca, çatlayıncaya kadar yiyin!
Bu harmanın gelir sonu, kapıştırın giderayak! 
Yarın bakarsınız söner bugün çıtırdayan ocak! 
Bugünkü mideler kavi, bugünkü çorbalar sıcak,
Atıştırın, tıkıştırın, kapış kapış, çanak çanak...
Yiyin efendiler yiyin, bu han-ı iştiha sizin,
Doyunca, tıksırınca, çatlayıncaya kadar yiyin!
<end>

<start>
Karıncayı tanırsınız
Minimini bir hayvandır
Fakat gaayet çalışkandır
Gaayet tutumludur, yalnız
Pek hodgamdır, bu bir kusur:
Hodkam olan zalim olur.
Bir gün ağustos böceği
Tembel tembel ötüp durmak
Neticesi aç kalarak
Karıncadan göreceği
Bürudete bakmaz, gider
Bir lokma şey rica eder
Der ki: - Acıyınız bize
Coluk çocuk evde açız
Ianenize muhtacız.
Karınca bir yüreksize
Layık huşunetle sorar:
- Aç mısınız? Ya o kadar
Uzun, güzel günler oldu.
O günlerde ne yaptınız?
Böcek inler: - Açız, açız
Bakın benzim nasıl soldu
O günlerde gülen, öten
Sazla, sözle eğlenen ben
Bugün bakın ne haldeyim!
Vallah açız, billah açız,
Halimize acıyınız!
Karınca eğlenir: - Beyim,
şimdi de raksedin, ne var?
'Yazın çalan kışın oynar.'
<end>

<start>
-Bugün açız yine evlatlarım, diyordu peder, 
Bugün açız yine; lâkin yarın, ümid ederim, 
Sular biraz daha sakinleşir... Ne çare, kader!
- Hayır, sular ne kadar coşkun olsa ben giderim 
Diyordu oğlu, yarın sen biraz ninemle otur; 
Zavallıcık yine kaç gündür işte hasta...
- Olur; 
Biraz da sen çalış oğlum, biraz da sen çabala; 
Ninen baban, iki miskin, biz artık ölmeliyiz... 
Cocuk düşündü şikayetli bir nazarla: - Ya biz, 
Ya ben nasıl yaşarım siz ölürseniz?
Hâlâ 
Dışarda gürleyerek kükremiş bir ordu gibi 
Döverdi sahili binlerce dalgalar asabi.
- Yarın sen ağları gün doğmadan hazırlarsın; 
Sakın yedek biraz ip, mantar almadan gitme... 
Açınca yelkeni hiç bakma, oynasın varsın; 
Kayık çocuk gibidir: Oynuyor mu kaydetme, 
Dokunma keyfine; yalnız tetik bulun, zirâ 
Deniz kadın gibidir: Hiç inanmak olmaz ha!
Deniz dışarda uzun sayhalarla bir hırçın 
Kadın gürültüsü neşreyliyordu ortalığa.
- Yarın küçük gidecek yalnız, öyle mi, balığa? 
- O gitmek istedi; 'Sen evde kal! ' diyor... 
- Ya sakın 
O gelmeden ben ölürsem?
Kadın bu son sözle 
Düşündü kaldı; balıkçıyla oğlu yan gözle 
Soluk dudaklarının ihtizâz-ı hâsirine 
Bakıp sükût ediyorlardı, başlarında uçan 
Kazayı anlatıyorlardı böyle birbirine. 
Dışarda fırtına gittikçe pür-gazab, cûşan 
Bir ihtilâc ile etrafa ra'şeler vererek 
Uğulduyordu...
- Yarın yavrucak nasıl gidecek?
şafak sökerken o, yalnız, bir eski tekneciğin 
Düğümlü, ekli, çürük ipleriyle uğraşarak 
ilerliyordu; deniz aynı şiddetiyle şırak - 
şırak dövüp eziyor köhne teknenin şişkin 
Siyah kaburgasını... Ah açlık, ah ümid! 
Kenarda, bir taşın üstünde bir hayâl-i sefid 
Eliyle engini güya işaret eyleyerek 
Diyordu: 'Haydi nasibin o dalgalarda, yürü! '
Yürür zavallı kırık teknecik, yürür; 'Yürümek, 
Nasibin işte bu! Hâlâ gözün kenarda... Yürü! ' 
Yürür, fakat suların böyle kahr-ı hiddetine 
Nasıl tahammül eder eski, hasta bir tekne?
Deniz ufukta, kadın evde muhtazır... ölüyor: 
Kenarda üç gecelik bâr-ı intizâriyle, 
Bütün felaketinin darbe-i hasariyle, 
Tehi, kazazede bir tekne karşısında peder 
Uzakta bir yeri yumrukla gösterip gülüyor; 
Yüzünde giryeli, muzlim, boğuk şikayetler...
<end>

<start>
Küçük, muttarid, muhteriz darbeler  
Kafeslerde, camlarda pür ihtizaz  
Olur dembedem nevha-ger, nagme-saz  
Kafeslerde, camlarda pür ihtizaz
Küçük, muttarid, muhteriz darbeler...

Sokaklarda seylabeler ağlaşır
Ufuk yaklaşır, yaklaşır, yaklaşır;
Bulutlar karardıkça zerrata bir      
Ağır, muhtazır dalgalanmak gelir; 

Bürür bir soğuk, gölge etrafı hep,   
Numayan olur gündüzün nısf-ı şeb.
Söner şimdi, manzur olurken demin
Hayulası karşımda bir alemin.
Açılmaz ne bir yüz, ne bir pencere;  
Bakıldıkça vahşet çöker yerlere. 

Geçer boş sokaktan, hayalet gibi,
Şitaban u puşide-ser bir sabi;
O dem leyl-i yadımda, solgun, tebah, 
Surur bir kadın bir rıda-yı siyah

Saçaklarda kuşlar -hazindir bu pek! - 
Susarlar, uzaktan ulur bir köpek.
Öter guş-ı ruhumda boş bir enin,     
Boğuk bir tezad-ı sukun u tanın; 

Küçük, pür heves, gevherin katreler  
Sokaklarda, damlarda pür ihtizaz    
Olur muttasıl nevha-ger, nağme-saz
Sokaklarda, damlarda pür ihtizaz  
Küçük, pür heves, gevherin katreler...
YAĞMUR
    (Günümüz Türkçe'siyle)
Küçük, tekdüze, ürkek vuruşlar
Kafeslerde, camlarda titreşerek
Dürmadan türkü söyler, ağıt yakar
Kafeslerde, camlarda titreşerek 
Küçük, tekdüze, ürkek vuruşlar

Sokaklarda seller ağlaşır
Ufuk yaklaşır, yaklaşır, yaklaşır;
Bulutlar karardıkca zerrelere bir
Ağır, olgun dalgalanma gelir;
Bir soğuk gölge çevreyi bürür,
Gündüzden geceyarısı görünür.
Söner şimdi, görünürken demin
Maddesi karşımda bir alemin
Açılmaz ne bir yüz, ne bir pencere;  
Bakıldıkça vahşet çöker yerlere.
Geçer boş sokaktan, hayalet gibi
Koşarak bir Cocuk, başı Ortülü
O sıra, andığım gece, solgun ve bitkin,
Sürür bir kara Carşafı bir kadın
Saçaklarda kuşlar - acıdır bu pek! -
Susarlar, uzaktan ulur bir köpek.
Oter ruhumun kulağında boş bir inilti,
Boğuk bir sessizlikle tınlamanın çelişkisi
Küçük, istek dolu, inci gibi damlalar
Sokaklarda, damlarda hep titreşir
Ezgi söyler durmadan, ağıt yakar
Sokaklarda, damlarda hep titreşir
Küçük, istek dolu, inci gibi damlalar...
Tevfik Fikret 
                                  (1897)
<end>

<start>
İşte, der, insanoğlunun geçmiş hayatı bu.
Ve başlar bize maval okumaya.
Ninniler uydurup uyutur bizi
dedelerimizin derin boşluklar içinde, uzun,
zifiri karanlık hayatından.
Gösterir bize evvel zamanı,
tek doğru, en güzel örnek, der.
Bakarsın gelecek günlerin farkı yok geçen geceden.
Senin tarih dediğin işte budur,
alnında altı bin yıllık buruşuklar
ve bir o kadar da kuşku.
Başı geçmişe bir düşe değer,
sürünür ayağı bomboş bir geleceğe,
bir deri bir kemik,
ayakta zorla durur.
Ben hiç tiksinmem ondan,
karşıma alırım onu arada bir,
anlat bakalım, derim, şu eskilerden.
Bir parça feylesofa benzer o,
bir parça sırtlana benzer,
berbat suratıyla da bir hortlağa.
Yoklar mezarını unutulmuş gecelerin,
başlar paslı, boğuk bir sesle
bir bir bana anlatmaya,
sırasıyle, ne olmuş ne bitmişse:
Hep yıkım üstüne yıkım,
acı üstüne acı! 
Ne vakit geçse anlı şanlı bir ordu,
çöküverir ağır gölgesi bir bulutun,
kanlar yağar dört bir yana.
En başta bir kanlı bayrak.
Kanlı bir taç gelir arkasından.
Sonra araçlar sökün eder kan içinde:
Balta, topuz, yay, kılıç, mızrak,
mancınık, top, tüfek, sapan.
Arada, kanlı komutanlar ve savaş birlikleri.
En son alay alay esirler geçer.
Yenen bir kişiye yenilen on kişi,
çiğneyen haklı, yiğnenen hapı yuttu.
Yıkımlara, acılara alkış tut,
yüksekten bakanlar önünde eğil,
insafla birdir aşşağılık ve namussuzluk,
doğruluk lafta, yürekte değil,
iyilik ayaklarda, kötülük kucaklarda.
Bir gerçek var, tek bir gerçek:
Eli kolu bağlayan zincir.
Bir tek şey var sözü geçen: yumruk.
Hak güçlünün, kötünün yanı.
Uzun lafın kısası:
Ezmeyen ezilir! 
Nerde bir şeref var, iğreti.
Nerde bir mutluluk var, yama.
Bir şeyin ne başına inan ne sonuna.
Din şehit ister, gökyüzü kurban.
Her yanda durmadan kan akacak,
durmadan her yanda kan!
İşte böyle inler, sayıklar o,
anlatır insanoğlunun bu belalı ömrü
ne yolda, nasıl sürdüğünü.
Bakarım iskeletin kanlar köpürür dişlek ağzında.
Duyarım sesinin titreyen kuyusunda
yankısını korkunç bir iniltinin,
ben de başlarım birdenbire titremeye,
toprak da tiksintiyle titremiş gibi gelir bana.
Savaşın gürültüsü, patırtısı, indir artık
indir bu acıklı sahnenin perdesini! 
Dinsin sonu gelmeyen bu karışıklık! 
Sen de, gelenekçi iskelet,
yazdığın kara yazılara bir son ver,
aydınlığa susadık biz, aydınlığa susadık.
Uzun karanlıklar içinde uyumak isteyen mi var? 
Bizden iyi geceler onlara,
bizden onlara iyi uykular! 
Kimsin, ey gölge, kendinden geçmiş,
koşuyorsun karanlıklara doğru? 
Kanla oynamış gibisin,
kırmış geçirmişsin insanoğlunu.
Sen buna kahramanlık mı dedin? 
Onun kökü kan ve hayvanlık be? 
Şehirler çiğne, ordular dağıt,
kes, kopar, kır, sürükle,
ez, vur, yak ve yık.
Yalvarmalara yakarmalara boş ver,
gözyaşlarına iniltilere aldırma.
Ölümle, acıyla doldur geçtiğin yeri,
ne ekin ko, ne ot ko, ne yosun.
Sönsün evler, sürünsün insanlar orda burda,
kalmasın alt üst olmayan hiçbir yer,
mezar taşına dönsün her ocak,
damlar çöksün yetimlerin başına.
Bu ne alçaklık böyle bu ne namussuzluk! 
Hey bana bak, başbuğ musun ne? 
Yerin dibine bat, cakanla gösterişinle! 
Her başarı bir yıkım bir mezarlık,
işte bir yavrucak yatıyor şurda,
ey cihangir, onu gör de utan! 
Devril, bağımsızlığın eskimiş tahtı, devril,
nice acılar verdin bütün insanlara,
inim inim inlettin bütün insanları.
Parçalan, kararmış tac, tuz buz ol,
hep senin yüzünden yoksulluğu insanların.
Göz yaşından incilerin nerde hani? 
Nasıl da yosun tutmuşlar, bi görsen! 
Eski çağlar nasıl kanmış size? 
Ey kan içen kargalar,
bütün karanlıklar sizinle dolu! 
Artık yeter fikri susturduğunuz,
yerini hiç bir şey tutamaz bu dünyada
zincirsiz, kelepçesiz yaşamanın.
Hadi gidin tarih korusun sizi,
-haydutlara en iyi sığınaktır gece-,
gidin, yok olun siz de o mezarlıkta.
İşte müjdelerin en güzeli,
işte en gerçek özgürlük
düşümüzdeki gelecek çağlarda:
Ne savaş, ne savaşan, ne salgın,
ne saltanat, ne yoksulluk, ne ezen, ne ezilen,
ne yakınma, ne de zulmün kahrı,
ne tapılan, ne tapan,
ben benim, sen de sen!
Ey soyulan iskelet, kimse bilmeyecek o zaman,
kimse bilmeyecek senin sayıp döktüklerini,
savaş ne, karışıklık ne, zafer ne, anlaşma ne? 
Belki duyulmadık bir öykü,
belki korkunç bir masal.
Çok sürmez köhne kitap,
fikri gömen sayfaların
bugün olmazsa yarın yırtılacak.
Ama kim yapacak dersin bu işi? 
Bu öyle büyük, öyle kocaman bir devrim ki,
hangi güç kalkar, ben yaparım der? 
Yerlerin ve göklerin sahibi mi? 
Tamam, işte oldu şimdi! 
Yeri göğü elinde tutan o kibirli,
o somurtkan ve dokunulmaz.
Bütün bu kavgalar onun yüzünden değil mi? 
Gökyüzü, sen söyle,
yüzyıllarca sel gibi akan su,
- şimdi esrik bir ağzın türküsü,
kuru sesi zindandaki bir adamın,
iç açan bir söz ya da yakan bir söz şimdi,
bir geniş "oh! ", bir derin "eyvah! ",
bir yakarış, bir övgü,
Şimdi tüy gibi bir rüzgar,
Şimdi ağzın bir kasırga.
Dokunaklı bir yakınma şimdi,
sabredemeyen bir başa kakma,
bir titreme, bir çan sesi,
bir savaş davulunun gümbürtüsü,
için için ağlamasi çaresizliğin,
kahrın iyilikbilir kişnemesi,
bir söylev, apaçık, gürül gürül,
Şimdi utangaç ve hasta bir yalvarış,
bir rahatlık bir iç sıkıntısı,
Şimdi korkunç bir haykırma -
bütün bu karman çorman gürültü patırtıyla
inleyen boş kubbe, sen söyle! 
Sen ki her sesi yankılayansın,
söyle, bu bir sürü boş çabalama içinde,
daha yukarlardaki şu tanrı katına
hangi sesin yankısı varabilmiş ki? 
Hangi dua kabul olmuş bugüne dek? 
Binlerim seni, göklerin tanrısı,
din ulularından dinlerim seni:
"Ne benzer var, ne noksanı,
canlı ve ölümsüz ve her şeye gücü yeten ve yüce.
Odur veren yiyeceği içeceği,
düşleri gerçek yapan o,
bilen, haberi olan, kahreden ve öç alan,
açık, kapalı her şeyi duyan ve anlayan,
el uzatan yoksullara ve çaresizlere,
her zaman her yerde bulunan ve her yeri gören..."
Seni böyle övüp duruyorlar işte.
Oysa senin en üstün özelliğin ne,
"Ortaksız" oluşun değil mi? 
Kaç ortağın var şu bataklıkta, bir bak.
Topu ölümsüz ve her şeye gücü yeten ve kahreden.
Ve topu ortaksız ve tek.
Ve topunun buyruğu yasağı ve saltanatı var,
ve topunun yukarlarda bir gökyüzü.
Bütün ordan gelir yüreğe doğan.
Topunun güneşi, ayı, yıldızları var,
ve topunun görünmez bir tanrısı.
Topunun adanan bir cenneti var,
ve topunun bir varlığı, bir yokluğu,
ve topunun saygıdeğer bir peygamberi.
Ve topunun cennetinde körpecik güzel kızlar yaşar.
Ve topunun cehenneminde birer lokmadır insancıklar.
Tanrılar ne derse onu yapacak halk,
sabırla ve kahırla olacak iki büklüm.
Ama tanrılar ne derse onu yapacak.
İnanasım gelmiyor bunların hiçbirine.
"Ne bileyim? " diyor kime sorsam.
Hepsi bir kuruntu mu bunların yoksa? 
Belki aldanmak yaşamanın bir gereği.
Belki de hepsi de doğrudur, kim bilir,
belki ben hiç bir şeyin farkında değilim,
karıştırmaktayım "yok" la "var" ı.
Kusurum ne? Kuşkuda olmak mı? 
Kuşku koşmaktır aydınlıklara doğru.
İnsan aklıdır eninde sonunda gerçeği bulacak olan.
Belki de yok olacağız bir gün topumuz birden.
Kimbilir, öbür dünya belki de var.
Madem bu beden o ölümsüzün işi,
ne diye kıvranır durur bin türlü dert içinde? 
Hadi diyelim aslımız toprak bizim,
sen gel onu kederden bir çamur yap.
- her yeri kanla, göz yaşıyla dolu -
insaf be, bu kadarı da olur mu? 
Sen gel hem yoktan var et,
sonra da ettiğini boz, kötüle.
Hiç bir yaradandan ummam bunu:
Yaradan yok eder, ama perişan etmez!
En zorlu düşmanın işte, tanrı,
boğmak ister seni ulu katında,
çok iyi tanırsın sen o yılanı,
onun kızgın zehrinden bir vakitler bize
bir tadımlık vermiştin hani.
Kuşku! En zalim en güçlü düşman.
Bunu ya bildin ya koydun kafamıza,
ya da bilemedin işin nereye varacağını.
"şeytanlık, düzen, sapıklık" denen şey var ya,
bugün yerinden yurdundan edecek seni o.
Tapınağında ışıklarını söndürüyor,
elleriyle parçalıyor heykelini.
Sense, iler tutar yerin kalmamış,
göçüp gidiyorsun olanca gücünle.
Burçlarında yıkılmalar falan hani? 
Nerde hani gümbürtüsü yıldırımlarının? 
O kızgın soluğun hani nerde? 
Ne cehennemlerinde bir kaynama var? 
Ne büyük acını gören bir göz.
Ne de kulaklarda dokunaklı bir çınlama.
Oysa bir ufak parçası kopsa insanın,
bir sızlanma olur, duyulur bir ağlaşma.
Sen Yeryüzü ve Gökyüzü'nle göç gir de,
bir inilti bile duyulmasın ortalıkta.
Tam tersi, kahkahadan geçilmiyor.
Zaten yalana ağlasa ağlasa,
bir ikiyüzlüler ağlar,
bir de ahmaklar.
<end>

<start>
Güzel çoban, bir içim, bir yudum su testinden
Bugün sıcak yine pek, sanki ortalık yanıyor
Güzel çocuk senin olsun hayatım istersen
Niçin gözüm sana baktıkça böyle yaşlanıyor?
Güzel çoban, ne kadar tatlı söylüyorsun sen
Yalan da olsa içim doğru söyledin sanıyor
Güzel çocuk, bana bak, aldatır mıyım seni ben?
İçin bu yaşları boş anlıyorsa aldanıyor!
Güzel çoban, bir içim, bir yudum su testinden
Bugün sıcak yine pek, sanki her yanım yanıyor!
<end>

<start>
Bana kimsin diye sorma meleğim
Pek güzel dinle de izah edeyim
Nam-ı naçizime `Fikret' derler
Şi're de nisbetimi söylerler
Kaldığım varsa da gah ekmeksiz
Kalmadım şimdiye dek mesleksiz
Nur bekler gibi nısf-ı şebde
Bekledim on iki yıl mektebde
Sonra çıktım ne için bilmeyerek
Bu da bir cilve-i baht olsa gerek
Bab-ı Ali'ye müdavimlendim
Ehl-i namus diye mimlendim
Şimdi bir hayli eser sahibiyim
`Ahmed Ihsan'da musahhih gibiyim
Saye-i lutf-i cihan-banide
Hocayım Mekteb-i Sultani'de...
<end>

<start>
Sen olmasan... 
Seni bir lâhza görmesem yâhut, 
Bilir misin ne olur? 
Semâ, güneş ebediyyen kapansa, belki vücud 
Bu leyl-i serd ile bir çâre-i teennüs arar, 
Ve bulur; 
Fakat o zulmete mümkün müdür alıştırmak 
Bütün güneşle, semâlarla beslenen rûhu, 
Bu rûh-ı mecrûhu? ..
Sen olmasan... 
Seni bulmak hayâli olsa muhâl, 
Yaşar mıyım dersin? 
Söner ufûlüne bir lâhza kaail olsa hayâl; 
Soğur, donar, kırılır senden ayrılınca nazar 
Ne hazin 
Gelir hâyât o zaman hem vücûda hem rûha, 
Yaşar mıyız seni kaybetsek âh ben, kalbim, 
Bu kalb-i muztaribim?
Sen olmasan... 
Bu samîmî bir îtirâf işte; 
Sen olmasan yaşayamam: 
Seninle rabıtamız hoş bir îtilâf işte; 
Fakat bu râbıta hâlî mi rûhu ezmekten? ... 
Akşam 
Gurûba karşı düşündüm sükûn içinde bunu: 
Fenâ değil sevişip ağlamak, fakat heyhât, 
Bükâya değse hayat! ..
<end>

<start>
Baban diyor ki: 'Meserret çocukların, yalnız
Çocukların payıdır! Ey güzel çocuk, dinle; 
Fakat sevincinle
Neler düşündürüyorsun, bilir misin? ... Babasız, 
Ümitsiz, ne kadar yavrucakların şimdi
Sıyah-ı mateme benzer terâne-i îdi! 
Çıkar o süsleri artık, sevindiğin yetişir; 
Çıkar, biraz da şu öksüz giyinsin, eğlensin; 
Biraz güzellensin
Şu ru-yı zerd-i sefalet... Evet meserrettir
Çocukların payı; lâkin sevincinle
Sevinmiyor şu yetim, ağlıyor... Halûk, dinle!
<end>

<start>
Bir ömr-i muhayyel...Hani gülbünler içinde
Bir kuşcağızın ömr-i bahârîsî kadar hoş; 
Bir ömr-i muhayyel...Hani göllerde,yeşil,boş
Göllerde,o sâfiyet-i vecd-âver içinde
Bir dalgacığın ömrü kadar zaîl ü muğfel
             Bir ömr-i muhayyel!
Yalnız ikimiz,bir de o:Ma'bûde-i şi'rim; 
Yalnız ikimiz,bir de onun zıll-ı cenâhı; 
Hâkîlere bahş eyleyerek hâk-i siyâhı
Dûşunda beyaz bir bulutun göklere âzim.
Her sahn-ı hakîkatten uzak,herkese mechûl; 
Bir safvet-i masûmenin âgûş-ı terinde,
Bir leyle-i aşkın müteennî seherinde
Yalnız ikimiz sayd-ı hayâlât ile meşgul.
Savtındaki eş'ar-ı pür-âhenk ile mâlî,
Şİ'rimdeki elhan-ı muhabbetle nagam-saz,
Ah istiyorum,göklere âmâde-i pervâz
Bir lâne-i âvârede bir ömr-i hayâlî...
Bir ömr-i hayâlî...Hani gülbünler içinde
Bir kuşcağızın ömr-i bahârîsî kadar hoş; 
Bir ömr-i hayâlî...Hani göllerde,yeşil,boş
Göllerde,o sâfiyet-i vecd-âver içinde
Bir dalgacığın ömrü kadar zaîl ü hâlî
             Bir ömr-i hayâlî!
<end>

<start>
Kimseden ümmîd-i feyz etmem, dilenmem perr-ü-bâl
Kendi cevvim, kendi eflâkimde kendim tâirim,
İnhinâ tavk-ı esâretten girandır boynuma; 
Fikri hür, irfanı hür, vicdânı hür bir şâirim.
Dil İçi Çeviri:
Kimseden Bir Fayda Ummam
Kimseden bir fayda ummam ben, dilenmem kol kanat.
Kendi boşluk, kendi gökkubbemde kendim gezginim.
Bir eğik baş bir boyunduruktan ağırdır boynuma; 
Fikri hür, irfanı hür, vicdanı hür bir şairim
Sadeleştiren: Ahmet Muhip Dıranas
<end>

<start>
Bir devr-i şeamet, yine çiğnendi yeminler; 
Çiğnendi, yazık, milletin ümmid-i bülendi! 
Kanun diye topraklara sürtündü cebinler; 
Kanun diye, kanun diye kanun tepelendi...
Bihude figanlar yine, bihude eninler.
Eyvah! otuz üç yıl o zehir giryeleriyle,
Hüsranları, buhranları, ehvali, melali,
Amal-ü devahisi ve sulh-ü seferiyle
Bir sel gibi akmış, mütevekkil, mütehali.
Yazsın bunu tarih-i iber hatt-ı zeriyle!
Ey bir dem-i rüya gibi geçmiş kara günler,
Bir lahza edin seyr-i cahiminizi tekrar,
Dönsün bize o derin nazra-i muğber.
Heyhat! otuz üç yıl, otuz üç yıl bütün ekdar
Heyhat! ne bir ders, ne bir fikr-i mukarrer
Silmez fakat elvahını tarih-i muanit,
Doksan beşi aç! gölgesi bir tac-ı harisin
Saklar mütelaşi, mütereddit, mütemerrit
Evca-ı şebengizini bir yevm-i habisin.
Hala o vesavis, o desayis, o mefasit.
Hala o şebin zeyl-i temadisi bu ezlam,
Hala o cehalet, o tecahül ve o techil,
Hala vatan hissesi bir tude-i alam,
Hala düşünen başlara hep latme-i tenkil,
Hala sırıtan dişlere hep lokma-i inam!
Hala tarafiyyet, hasebiyyet, nesebiyyet,
Hala: ‘bu senindir, bu benim! ’ kısmeti cari,
Hala gazap altında hakikatle hamiyyet.
Hep dünkü terennüm, sayıdan, saygıdan ari; 
Son nağmesi yalnız: yaşasın sevgili millet!
Millet yaşamaz, hakka tahassürle solurken
Sussun diye vicdanına yumruklar inerse; 
Millet yaşamaz, meclisi müstahkar olurken
İğfal ile, tehdit ile titrer ve sinerse; 
Millet yaşamaz maşer-i millet boğulurken!
Kanun diyoruz; nerde o mescud-i muhayyel? 
Düşman diyoruz nerde bu? hariçte mi, biz mi? 
Hürriyetimiz var, diyoruz, şanlı, mübeccel,
Düşman bize kanun mu? ya hürriyetimiz mi? 
Bir hamlede biz bunları, kahrettik en evvel.
Bir hamle-i mahnum-i tagallüple değiştik
Hürriyeti şahsiyyete, kanunu gurura,
Heyhat! otuz üç yıl geri düştük ve mühlik
Yoldan şu nedametli ve gafletli mürura
Bişüphe o humma-yi cünun oldu muharrik.
Ey millete bir sille olan darbe-i münker,
Ey hürmeti kanunu tepen sadme-i bidad,
Milliyeti, kanunu mukaddes tanıyan her
Vicdan seni lanetle, mezelletle eder yad...
Düşsün sana meyyal-i tahakküm eğilen ser
Kopsun seni –bir hak diye- alkışlıyan eller
1912
<end>

<start>
Bir yaratıcı güç var, ulu ve akpak, 
kutsal ve yüce, ona vicdanla inandım.
Yeryüzü vatanım, insansoyu milletimdir benim, 
ancak böyle düşünenin insan olacağına inandım.
Şeytan da biziz cin de, ne şeytan ne melek var; 
dünya dönecek cennete insanla, inandım.
Yaradılışta evrim hep var, hep olmuş, hep olacak, 
ben buna Tevrat'la, İncil'le, Kuran'la inandım.
Tekmil insanlar kardeşi birbirinin... Bir hayal bu! 
Olsun, ben o hayale de bin canla inandım.
İnsan eti yenmez; oh, dedim içimden, ne iyi, 
bir an için dedelerimi unuttum da, inandım.
Kan şiddeti besler, şiddet kanı; bu düşmanlık 
kan ateşidir, sönmeyecek kanla, inandım.
Elbet şu mezar hayatı zifiri karanlığın ardından 
aydınlık bir kıyamet günü gelecek, buna imanla inandım.
Aklın, o büyük sihirbazın hüneri önünde 
yok olacak, gerçek dışı ne varsa, inandım.
Karanlıklar sönecek, yanacak hakkın ışığı, 
patlayan bir volkan gibi bir anda, inandım.
Kollar ve boyunlar çözülüp, bağlanacak bir bir 
yumruklar şangırdayan zincirlerle, inandım.
Bir gün yapacak fen şu kara toprağı altın, 
bilim gücüyle olacak ne olacaksa... İnandım.
<end>

<start>
Kalbinde her dakîka şu ulvî tahassürün
Minkâr-ı âteşini duy, dâimâ düşün:
Onlar niçin semâda, niçin ben çukurdayım? 
Gülsün neden cihan bana, ben yalnız ağlayım? ...
Yükselmek âsmâna ve gülmek ne tatlı şey!
Bir gün şu hastalıklı vatan canlanırsa... Ey
Müştâk-ı feyz ü nûr olan âtî milletin 
Meçhul elektrikçisi, aktâr-ı fikretin
Yüklen, getir -ne varsa- biraz meskenet-fiken,
Bir parça rûhu, benliği, idrâki besleyen
Esmar-ı bünye-hîzini; boş durmasın elin.
Gör dâimâ önünde esâtîr-i evvelin
Gökten dehâ-yı nârı çalan kahramânını...
Varsın bulunmasın bilecek nâm-ü şanını.
<end>

<start>
Molla Sırat'a
Paraya hiç dayanmayan bir şairmişim
Zangoçluk edermişim Protestanlara gider
Size edebi saygılarımı sunarım efendim
Yani yıldızlı bir kursunun üstadına
Bilgin sairine yani İslam dininin
Molla Sırat hazretlerine yani
Lütfen bize ne güzel
Zangoçluğu yakıştırıvermişler
Ama aldanmış olmayasın sakin üstadım
Müslüman oğluyum ne de olsa
Sen o güzel dini anlatma bana
O dinden senin kadar ben de anlarım
Ben de okudum o Tanrı kitabini
Yüreğe doğan o sözleri ben de dinledim
Ben de dolaştım sizin gibi cami cami
Tanrı önünde ben de oldum iki kat
Açılırdı hayalimde cennet yolu
Dolardı yüreğime cehennem korkusu
Ulu Tuba'ya ben de tırmandım
Ben de çıktım melekler katına
Ezani duydum mu bayılırdım
Nasıl koşardım o 'Tanrı' sesine!
Ben de tesbih çektim, dua ettim
Ben de namaz kildim oruç tuttum,
Hepsini yaptım halt ettim!
Çünkü ne dendiyse inanmıştım
Kanmıştım senin kandıklarına
Bağlanmıştım körü körüne
Canimi adamıştım dinime canimi.
Tanrıyı da sevmiştim peygamberi de.
Ama onlar bu gün çok uzaklarda
Anladım ben asil gerçek nerde
Anladım Hanya’yı konyayı
Bizi hakka götüren yol başka
Senin su saydıkların var ya hani
Su şaşılacak şeyler hani doğaüstü
Onlar hep masal hep kafadan atma
Buğun hiç durmadan arıyor insan
Gitgide görüyor isin içyüzünü de
Senin hokkabazlar unutmuşlar geleceği
Isa ile Musa, aldatılan ve aldatan
O büyülü değnek, bir koca kuyruklu yalan
İşte insanoğlu bir yerde böyle sapık
Beserin böyle delaletleri var
putunu kendi yapar kendi tapar
Git ara kiliseyi, dolaş Kabeci
Can sesini duy, tekbiri dinle
Umduğun, beklediğin şeyler nerde hani
Ortada bir tek şey göreme
Şeytani da düzme, Allah’ı gibi
Buda’sı düzme, Ehrimen'i düzme, Yezdan’ı düzmece
Bir korkak kuşku yaratmış bunların topunu
Gölgeler baktım, gölgeler, gölgeler...
Sonra baktım bir karanlık uçurum
Haydi don geri, don geri, don, oğlum!
Ve beynimden vurulmuş gibi devrildim.
Simdi benim ne cennet, ne cehennem umurumda
Bakarım evrene, şaşar şaşar kalırım.
Ne tapılan tanırım, ne taptıran tanırım
Yaradılışın kuluyum ben artık
Ben yaradılışın kulu
Pıtrak gibi işte gökyüzünde mescitler
İşte onlara orda vicdanim secde eder
İşte benim bundan böyle tapınmam bu
İşte bundan böyle benim vaktim böyle geçer
Artık öyle rahat, öyle rahat ki içim
Ayırt edemem kendimi bir kayadan
Tapınmakta biraz minnacık bir kuşla
Bir ishal kuşu da, la il ilahe illallah der
Ben de la ilahe illallah derim
Ve doğruluk ve alçak gönüllülük ve sıkı dostluk
Ve el uzatma ve koruma ve insaf ve acıma
Ve sonra bir şaire zangoç dememek
İşte buyuran bunlar benim vicdanıma
Benim ayinim düşünüp yapmaktır
Benim dinim insan gibi yaşamaktır
İnanmışım: Taparım ben varlığa
Her kanat bana bir melek sesi getirir
Ne isim var peygamberle benim
Beni Hakka bir örümcek oturur
Kitabim iste yeryüzü kitabi
Bendedir iyilik, kötülük tohumu
Varırım hep böyle ta mezara dek
Yeniden dirilmek bizim nemize gerek
Taşır insanların hem aşkını, hem acısını
Bağrımdaki su deli, su ince yürek
İnsan gibi yaşamaktır buğun gerçek din
İnsan gibi yaşamak
<end>

<start>
Bu memlekette de bir gün sabah olursa, Halûk,
Eğer bu memleketin sislenen şu nâsiye-i
Mukadderâtı, kavî bir elin kavî, muhyî
Bir ihtizâz-ı temâsıyla silkinip şu donuk,
Şu paslı çehre-i millet biraz gülerse... O gün
Ben ölmemiş bile olsam, haya pek ölgün
Bir irtibâtım olur şüphesiz; -O gün benden
Ümîdi kes, beni kötrüm ve boş muhîtimde
Merâretimle unut; çünkü leng ü pejmürde
Nazarlarım seni mâziye çekmek ister; sen
Bütün hüvviyet ü uzviyyetinle âtîsin:
Terennüm eyliyor el an kulaklarımda sesin!
Evet, sabah olacaktır, sabah olur, geceler,
Tulû-i haşre kadar sürmez; akıbet bu semâ,
bu mâi gök bize bir gün acır; melûl olma.
Hayatta neş e güneştir, melâl içinde beşer,
Çürür bizim gibi... Siz, ey fezâ-yı ferdânın
Küçük güneşleri, artık birer birer uyanın! 
Ufukların ebedî iştiyâkı var nûra.
Tenevvür... Asrımızın işte rûh-ı âmâli; 
Silin bulutları, silkin zılâl-i ehvâli; 
Ziyâ içinde koşun bir halâs-ı meşkûra.
Ümidimiz bu: Ölürsek de biz, yaşar mutlaka.
Vatan sizinle, şu zindan karanlığından uzak!
Günümüz Türkçesi...
Bu memlekette de bir gün sabah olursa, Haluk,
Eğer bu memleketin sislenen alın yazısı
Dirençli, dinç bir elin güçlü, canlılık verici
Dokunmasındaki titremle silkinip, şu donuk,
Şu paslanan yüzü halkın biraz gülerse... - O gün
Ben ölmemiş bile olsam, hayata pek ölgün,
Pek az ilişkim olur kuşkusuz; - o gün benden
Ümidi kes; beni kötrüm ve boş muhitimde
Bütün acımla unut; çünkü kör, topal, tükenik
Bakışlarım seni geçmişte görmek ister; sen
Bütün etin, kemiğin, kimliğinle yarısın:
Ve şarkılar gibi hep hep kulaklarımda sesin...
Evet, sabah olacaktır, sabah olursa, geceler
Geçer, kıyamete dek sürmez; en sonunda bu gök
Bu mavi gök size bir gün acır; usanma sakın.
Hayata neş'e güneştir, usanç içinde kişi
Çürür bizim gibi... Siz, ey yarın uzaylıların
Küçük güneşleri, artık birer birer uyanın! 
Tükenmez özlemi vardır ufukların ışığa,
Işık, ışık... Bugünün işte ruhu, özlemi bu; 
Silin bulutları, silkin o korku gölgesini,
Koşun ışıklar içinden o kutlu kurtuluşa.
Ümidimiz bu; ölürsek de biz, yaşar mutlak
Vatan sizinle şu zindan karanlığından uzak!
Günümüz Türkçesine Aktaran: Ahmet Muhip Dıranas
<end>

<start>
Ey rayet-i Peygamber, ey ümmid-i ahiri
Milyonla kulubun;
Ey nefha-i gaybiye-i nusret, ki safiri
Vecd- aver olur ruhuna şarkın ve cenubun;
Kudsiyyet-i feyzinle açıl, rengini göster,
Varsın soluk olsun
Bir hahzacık ey seyf-i cihad, oyna kınından,
Aksın koyu kanlar;
Vadeyliyor Allah, olacaktır sana kurban
İslam’a ihanet düşünen can-ü cihanlar.
Gafil medeniyyet, seni en sonra muhakkak
Hüsran ile tetvic edecek akl-i tebahın
Allahına şükret:
Şükret ve maasine olup taib-ü nadim,
Haktan talep-i ecr-i cihad et... Ne saadet,
Rabbin ne saadet ki, bugün din uğrunda
			Emvalimi verdim;
Rabbim ne saadet, ne saadet ki yolunda
Emvalimi, eşgalimi, amalimi verdim.
Artık yürürüm... avn-i Hüda meşal-i rahım,
			Biazm-ü iradet;
Peygamberimin sancağı oldukça penahım.
Elbet benimdir ebedi savn-ü selamet
Artık yürürüm... Yıldırım insin beni yakmaz,
			Boğmaz beni tufan;
Ben hıfz-ı melaikteyim, elbette bırakmaz
Onlar beni düşmanlara, yoktur buna imkan.
Gözler yumulu, sine açık, can müteselli,
Vicdansa pür-ümmid.
Ben Rabbime doğru
Her an müteveccih, mütevekkil ve saburum,
Ölsem de ne mutlu bana, kalsam da ne mutlu!
1915   (Son Şiiri)
<end>

<start>
Küçük asker, silah elde
Kahramanca ilerliyor
Karşısında bütün belde
“Kahramanım, yaşa! ” diyor…
Küçük asker, küçük asker! 
Vatan senden hizmet ister.
Vatan için çeker emek
Herkes; bu borcu herkesin.
Vatan demek ninen demek,
Sen nineni sevmez misin? ..
Küçük asker, küçük asker! 
Vatan senden şefkat ister.
Vatan senden hayat umar,
Sen yaşarsan o canlanır; 
Vatan için ölmek de var,
Fakat borcun yaşamaktır…
Küçük asker, küçük asker! 
Vatan senden kuvvet ister.
Minimini omuzların
Taşıyacak yarın tüfek; 
Tüfek değil, vatan yarın
O omuza yüklenecek…
Küçük asker, küçük asker! 
Vatan senden gayret ister.
Küçük asker dinle bunu:
Sakın boşa silah atma; 
Kılıcını, kurşununu
Haksızlığa karşı sakla…
Küçük asker, küçük asker! 
Hak da senden kuvvet ister.
<end>

<start>
Koca, pürfeyz bir gülistandan 
Topu bir gülceğiz koparmışsın 
Olmasın bunda bir kinaye sakın?
Ne demek sanki? Gonce-i hüsnün 
Topu bir kerecik mi şemm edilir? 
Güzelim bir çiçekle yaz mı gelir?
<end>

<start>
Evlendiler, seviştiler amma muvakkaten; 
Sevda sükuuta başladı beş hafta geçmeden. 
Evlendiler, niçin? Bunu bir kız nasıl bilir? 
Evlenmesiyle maderi olmuştu müftehir; 
Zevcin de verdi neş'e düğün akrabasına, 
Lakin dokundu kendi hayal ü havasına. 
Tahdid idi, onun nazarında, hayatını 
Bir şahsa hasrediş emel ü irtibatını... 
Evlendiler, seviştiler amma muvakkaten. 
Sevda sükuuta başladı beş hafta geçmeden. 
Endişeden gönülleri hali değildi hiç; 
Olmuştu bir şita bu gönüllerde mündemiç. 
Bigane bir kadınla bir erkekti hanede; 
Dargın bir ihtiram idi cari meyanede; 
Ba'zan ısındırırsa da nevvare-i heves 
- Benzer mi aşk-ı halise bir şevk-ı muktebes? - 
Olmazdı müntefi o bürudet bütün bütün; 
Gittikçe ya da gelmemeye başladı düğün. 
Bir şeb getirdi hatime bezm-i muhabbete, 
Çıktı sabahı tıfl-ı muhabbet seyahate...
Birkaç zaman da öyle güzar etti günleri 
Dönmüştü bir mezara evin gerçek her yeri, 
Bir yolcunun kudumu idi orda muntazar 
Gün doğmadan meşime-i şebden neler doğar! 
Kaç hafta geçti bilmiyorum, bir seher yine 
Gösterdi zevce oğlunu, hiddetli zevcine: 
"Bak yavrumuz! " O dem kadının doldu gözleri; 
Zevcin de hande-riz-i gurur oldu gözleri 
Pişinde ettiler beşiğin, gark-ı ibtihac 
Bir buse-i medid ile tecdid-i izdivaç.
<end>

<start>
Ooh, gel... Ruh-i tabiat gibi malımür ü hamüş,
Bu vefasız gecenin koynunda
Kalalım bir ebedi saniye dalgın, bi-hüş...
Kim bilir, belki de son leyle-i sevdamızdır; 
Bunda her lahza biraz ömr-i saadet sayılır! 
Ooh, bak dalgaların cezbe-i safiyyetine; 
Sanki bir hamle-i sevdaya açık bir sine.
O kadar rakid ü sakit, o kadar müstağrak,
O kadar uykuda her şey ki hemen korkulacak!
Ooh, gel gel, bu hafa-gaha beraber gidelim; 
Orda, sensiz geçecek günleri tazmin edelim.
Bir siyah kuş gibi amade-i pervaz ü firar
Bu vefasız gecenin koynunda
Edelim gel, ebedi kalmak için bir ısrar...
Kim bilir, belki de son lahza-i sevdamızdır; 
Hoş geçen her dem-i sevda ebediyyet sayılır!
VEDA GECESİ
Gel, tabiatte olan ruh gibi mahmur, suskun
Bu vefasız gecenin koynunda
Kalalım bir ebedi saniye dalgın, baygın...
Kim bilir belki de son aşk gecemizdir bu gece; 
Bunda her anı biraz mutlu ömür saymalıdır.
Ooh, bak dalgaların tertemiz istemlerine
Sanki birden koşacak aşka açılmış kollar.
Öyle durgun, o kadar sessiz, o denli dalgın,
O kadar uykuda her şey ki hemen korkulacak.
Ooh, gel, gel de, bu sığ'nak yere birlikte gidip
Orda, sensiz geçecek günleri tazmin edelim.
Bir siyah kuş gibi hep kaçmaya fırsat arayan
Bu vefasız gecenin koynunda
Edelim gel, ebedi kalmak için bir ısrar...
Kim bilir, belki de son anlarıdır aşkımızın; 
Hoş geçen her demi aşkın ebedilik sayılır.
Sadeleştiren: Ahmet Muhip Dıranas
<end>

<start>
İlel 'ebed... Bu tahayyül verirdi neş'e bana; 
İlel'ebed onu sevmek, ilel'ebed, millim
          Fakat hayatfeza
Bir ibtila ile sevmekti en güzel emelim.
Tasavvur-i ebediyyet hayat ü sevdada,
Bu bir hayal idi, lakin hayal-i dilberdi; 
         Evet, bu rü'yada
Cinanı görmeğe benzerdi, rühperverdi!
Yazık! şu neş'emi tesmim ederdi hiss-i firak,
Düşerdi ruhuma her ayrılışta bir ahker; 
         Evet, bu his, bu merak
Verirdi aşkıma bir hadşe-i melalaver.
Güler görür de o çeşm-i siyahı ağlardım,
Cihanda bir bu iken rühumun temennası; 
        Evet, ben anlardım:
O tatlı giryelerin ayrılıktı manası.
Geçip tehaşi-i firkatle hep leyal-i visal
Sabah olurdu sükfin bulmadan tahassürler; 
        Evet, geçerdi leyal,
Büyürdü beslenip ümmid ile teessürler.
İlel' ebed... iki ruh-i muaşıkın bu ümid,
Bu va'd-ı muğfil-i sevda penah-ı kalbiydi; 
       Fakat ne fikr-i ba'id:
Hayat-ı zail içinde muhabbet-i ebedi!
ÖLÜNCEYEDEK
Ölünceye... Bu tahayyül verirdi neşe bana; 
Ölünceye onu sevmek, ölünceye, üzücü
       Fakat hayat veren
Bir iptila ile sevmekti en güzel emelim.
Hayatta, sevgide sonsuzluğun düşüntüsü; bu
Bu bir kuruntu, fakat pek güzel kuruntuydu; 
       Evet, bu düşlerde
Tutun ki cenneti görmekti, ruhu beslerdi.
Yazık! sevinci zehirferdi ayrılık duyusu,
Düşerdi ruhuma bir kor her ayrılık vakti; 
     Evet, bu his, bu merak
Verirdi aşkıma bir keskin ağrı, gam getiren.
Güler görüp o siyah gözleri ben ağlardım,
Cihanda salt bu iken ruhumun tek istediği; 
        Evet, ben anlardım:
O tatlı gözyaşının ayrılıktı anlamı hep.
Geçerdi gitmesinin korkusuyla hep geceler,
Sabah olurdu durulmaksızın bu özlemler; 
        Evet, geçer geceler,
Büyürdü ağrımalar beslenip umutlarla.
Ölünceye... İki sevdalı ruh için bu umut,
Bu aldatan sözü aşkın ki kalbe sığ'naktı; 
      Fakat ne boş düşünüş:
Ölümlü bir yaşamın ortasında ölmeyen aşk!
Sadeleştiren: Ahmet Muhip Dıranas
<end>

<start>
Sahi  senden mi doğdum anne
Yollar nehirler kuşluk vakitleri dururken
bir insandan mı doğar bir çocuk
Anne senin yüreğin taş olsa dayanır mı
Kuş olsa çiçek olsa gündüz olsa
Kırılmaz mı acıdan bir sap menekşenin boynu
Bu kez dağlar doğursun beni anne
Sen de ılık bir yağmur ol
Durmadan yağ kanayan yerlerime
<end>

<start>
İki şehri var gecenin, biri gözümde
tütüyor, birinin dumanı üstünde yağmur 
gibi çöken siste, bana bu uykusuz
şehri niye bıraktın, göze alamadığım
bir şehrin yerine bütün şehirlerdesin, 
gece değil istediğin hayli karanlık
bakışlı bir şehrin gözleriyle çarpışmak 
hevesindesin! Gözlerini anlıyorum henüz
bağışlayabileceği gözleriyle çarpışmadı kimsenin; 
gözlerimizi uzaklıklar değil ki yalnız
göze alamadığımız yakınlıklar da acıtır, 
ve gözleri ancak gözler bağışlayabilir, 
öyle acıyor ki gözlerim kim bağışlayacak, 
sis değil, uykusuzluk değil, iki uzak
şehir gibi ayrılıktan kavuşmuyor gözlerim: 
Biri hepimizle gözgöze gibi hala uykusuz, 
biri sis içinde kirpiklerine kadar açık, 
bu sessizliği kim bıraktıysa, göremiyorum
konuşkan gözlerinde tek sözcük bile, 
gözlerimiz birbirine değmiyor gecenin iki şehrinde
Kimsenin kimseye gözü değmiyorsa şiir niye?
<end>

<start>
bir sır- çocuksun, yalnızca aşk açık sende 
ne sen kalıyorsun ne o, aşktan başka 
biri yok, gel, aşk istediği için varsın 
ne onu kurtarıyorsun ne kendini, aşktan başka 
biri yok, git, aşk istediği için yoksun
ayrılıktan değil, taşıdığı saflıktan konuşursun; 
ayrılık sana dönmektir, yeniden bana 
ruhumuz öpüşür ya, başkasındayken ağzımız 
gövde gözaltındadır, oysa ruhumuz sereserpe 
seni senden beni benden bağışlar birbirimize
bir sır- çocuksun, aşkla açıyorsun kullandığın herşeyi 
burda değilsin, çoktun çekilmişsin ve seninle 
gitmiş senin olan, her zamankinden çoksun bu evde 
çünkü aşk hepimizden çalışkandır, ben duruyorum 
vefa aşk listesindeki ceza nöbetine
bu karanlıkta daha iyi görüyorum seni 
aynı tünelden geçiyorsun gelişte ve gidişte 
kavuşmaya, ayrılığa aynı yolu kullanıyorsun 
beni büyüten aşktan söz ediyorum, yolculuğa övgü 
zaman yok ki aşktan başka, uykusuzluğa övgü
bir sır- çocuksun, baştan çıkarır gibi açığa çıkardın beni 
ayrılık mı; beni aşka terkettiğin için seviyorum seni!
<end>

<start>
Kadın gider ve bunun şiir olduğu söylenir 
kadın gider ve bir şair doğar bundan 
(Ben hangi kadından şair olduğumu bilirim)
"Yazın bittiği her yerde söylenir"se 
kadının gittiği de her yerde söylenir 
kadın gittiği her yerde şiir diye söylenir: 
Kadının gittiği yazın bittiğidir, her yerde 
yaz biter kadın giderse, bunun sonu şiirdir, 
yazın sonu şiirdir, şiirdir aşkın sonu... 
Şehir her semtiyle yazın peşine düşse 
yaz uzar bundan ve aşklar da nasiplenir, 
yazın peşinde şehir, kadının peşinde şiir 
eylülün semtine kadar böyle gidilir 
bir gecede gittimdi hazirandan eylüle 
eylül yazdan terkedilmişti, şiirse haziranda 
kadın tarafından terkedildi o söylenceye: 
Bütün oğullar anneyi bir şiire terkeder! 
O kadın beni terkederse şair olurum 
oğul olduğum kadın sakın beni terketme, 
şiirdir söylenir, yazdır biter, kadındır gider
Bütün kadınlar şiiri bir kadına terkeder!
<end>

<start>
Yarın gece gideceğim bu kentten
Bir ırmağa yolcuyum sular çekiyor beni
Yüreğimden başka taşıyacak yüküm yok
Sayılmazsa göğsümden düşen kuş ölüleri
Sözüm yok işte yüzüm işte akşam
Sesimde anıların sessizliği
İçimde acıyla yürüyorum yolları
Çoktandır yolumu ayırdığım bu kentten 
Yorulsam da bir daha binmem o trenlere
Kimse karşılamasın istasyonlarda beni
Kuşsuz bir kent gizli uzayan saçlarımda
Aşktan ve anılardan bir avuç külüm şimdi
Ardımda usulca akan küçücük sular
Bir onlar uğurluyor varacağım ırmağa
Sözüm yok işte yüzüm işte akşam
Sesimde anıların sessizliği
Sonunda bir soru gibi kaldım yine kendimle 
Kentin kırık aynasında eksildikçe düşlerim
Söyle benim ömrüm bu kente uğradı mı
Sahi ben hiç ömrümü kendime yaşadım mı
<end>

<start>
-idil'e-
O Şehre davrandığın gibi davran bana da
O Şehre gittiğin gibi bana da git uçarak
bana da in, bana da kon ve el salla geride
bıraktığına: Elveda benim küçük adamım!
ufacıktan bir Şehri nasıl adam ettinse,
Sevdinse adam gibi, beni de o Şehir gibi
sev! Korkma sakın, adam etmez aşk beni,
geç benden, benim de köprülerim var,
aşkı seyret oradan, dalgın günüm geçiyor,
benim de gecelerim var, danset, eteklerin
fırdönsün, sen bana dön, bana eşlik et,
benim de sabahlarım var, uyanmaya ne saat,
ne telefon, ne kapı: bisikletin zilini
dizlerini kanatan bir deli kız çalsın yeter ki!
Benim de parklarım var, uzanıver salkımsaçak
üstüme, dalımdan tut, benim de yapraklarım var
güneşli gövdene müjde eli kulağında bahar,
benim de Şiirlerim var, aşk konulu, senin
o Şehri sevmene benziyor, seni sevmeye
benziyor adamakıllı serserin olana kadar
Bir Şehri kıskanıyorum, benim böyle neyim var?
<end>

<start>
gözlerin yağmurdan yeni ayrılmış
gibi çocuk, gibi büyük, gibi sımsıcak
sen bir şehir olmalısın ya da nar
belki granada, belki eylül, belki kırmızı
gövden ruhunun yaz gecesi mi ne
çok idil, çok deniz, çok rüzgâr
çocukluğun tutmuş da yine âşık olmuşsun
sanki bana, sanki ah, sanki olur a
aşk bile dolduramaz bazı âşıkların yerini
diye övgü, diye sana, diye haziran
heves uykudaysa ruh çıplak gezer
gazel bundan, keder bundan, sır bundan
gözlerin şehirden yeni ayrılmış
gibi dolu, gibi ürkek, gibi konuşkan
hadi git şehirler yık kalbimize bu aşktan
<end>

<start>
bu gece bir konuk gelecek sana 
ıtır kokulu gün odana indiğinde 
pencerende solgun yüzüyle belirecek 
sana bu gece bir konuk gelecek
yorgun gülüşünü tanımasan da 
sürgünde söylenmiş şarkılar gibi 
yüreğine sessiz bir yağmur düşürecek 
sana bu gece bir konuk gelecek 
günün bir ucundan ölüm giriyor 
bedenin üşüsün de yüreğin üşümesin 
özlemler uçururken coşkulu sesin 
sana bu gece bir konuk gelecek
erinçli yazlar da gelir kavuşursun 
ev içlerinin tutkulu sessizliğine 
beyaz kuşlar gibi uykular süzülecek 
sana bu gece bir konuk gelecek
kadınım benim acımayı bilenim 
kuşkulum tedirginim sevecenim 
üşümüş su dalgın kar acılı yel 
bu gece benimle sana gelecek.
(1956)
<end>

<start>
haylaz bir serçenin sesinden ısındım bu ilkyaz göğüne
eskimeyen bir güneşin ışıklarıyla tutuştu gövdem
kadınım o çocuk yüreğin nasıl yoksul komadıysa hayatımı
ela gözlerin de birer yıldızdır bu lacivert geceye düşen.
<end>

<start>
ölüm henüz hepimizden küçüktü 
benim güzel arkadaşım kırıldı fakat
arkadaşlık için çekilen o kısa film 
henüz başlamıştı, geçmiş karardı 
ve anısı kendinden önce yaşayan 
çıktı çıkarıldığı kötülüğün katından 
güzelliğini herkesin içine attı
herkes dışarı 
kimseye yer yok 
içinizde yer yoksa 
o güzelliğe
içinizde biri var mı 
modası geçmiş acılarla çünkü 
bir ilgisi var güzel olmanın 
kraliçe olamayacak kadar 
güzel kadınları hatırlamanın
gövde eğilsin artık, kim karışabilir 
gövde gösterisine soytarıların, fakat 
kimdedir işlenmemiş bunca suç, 
arzunun hortlaklarına ödemekle bitmeyen 
ruh borcu: kim bilir, kim üstlenir?
ruh ne zaman benzedi ki  gövdeye
ruh kolay ve güzeldir  
herkesin sarılacağı kadar incedir 
ruh karşılaştırır, karıştırır 
gövdedir bırakan karşı karşıya
o, ruhunu dışarda bırakmayan çıt - kanat 
yoktu ki şehirde konacak yeri,  duydum 
kanatlandı içine, başkasının gövdesine 
sığınan bir ruh gibi kırıldı, duydum:
meğer ateşli bir hastalıkmış hayat!
(ESKİDEN TERZİ 1991 - 1994)
<end>

<start>
senin bir tek resmin var bende
durmuşuz eski bir yazın önünde
sıcak yaz terli duygular eriyen bir aşk
düşündüm de eskitmişiz birbirimizi
o resmin benzersiz mutluluğu inceldikçe.
<end>

<start>
Yanık şekerim sert, hayatsa daha berbat,
ikisinin de aynı kağıttan çıktığını unuturdum
unutmasına da, ben tuttum birini sevdim,
hayatı nasıl sevdiysem onu da öyle sevdim:
Tarçın Kokulu Kız, Carmen, Ay Carmela...
O nane likörüne bayılırdı ama, ben onu 
sıcacık bir kahvenin dumanına benzettim,
o da beni birine benzetmiş olmalı ki, tuttu
aşk derdine düştü, şimdiyse terketme sevdasında!
Aşk dünyaya bizden önce gelmiş de erkenden
açmış gibi dükkanını, onun kokusuyla tanıdım
aktarları, acı sözlerini aşkın tuzu biberi saydım,
onun huylarıyla karşılaştım eski tuhafiyelerde:
Aynalı Pasaj, Bonmarşe ve Altın Düğme...
Biri birine uymayan binbir huy, binbir çeşit,
bir dükkana rastladım duvar taş, kapı kilit,
ne tatlı sözlerim açabildi ne iyi huylu şiirim,
karamela dükkanı olduğunu en sonunda öğrendim!
Şimdi yanık şekerim sert, hayat ondan da dert,
ben zaten tiryakiyim, ayrılık aşktan da berbat!
Ah karamela şekerim, aşk tatlı da insanlar berbat!
<end>

<start>
bir mektup göndersen de açıp okumasam
ben hangisiyim; sen demekten başka 
sana ulaşamayan zarf efendilerinin, 
aç beni, başka pulum yok, başka mektubum 
yok, yoksul olduğum söylenecek yoksa sana 
annemin bir gül olarak terkettiğinden beri 
beni gönderdiğin mektuplar ormanına
şehri karıştırmıyorum, yelkeni var 
rüzgârı da karıştırmıyorum, seni yanlış anlarlar 
kendimi karıştırıyorum, uçmaktan yanayım 
ruhuna parmaklarında dolaştıran perinin 
tevekkül penceresine konduğu eski ormanlarda
hangi yüzüğünden düştüm bu yolculuğa; 
bilseydim, sen gönderseydin, ben o mektuba 
yazılacak kadar aransaydım dilinin ormanında 
açmazdım yine, yine yüzükler kazanırdın; 
bana suluboya bir orman göndereceğini bile bile, 
'Peri ve Eşek' mes'eleni yazdığım bile bile, 
ormanlara dair şiirler okumak için 
ayrı ve birleşik şehirler kurduğumuzu bile bile, 
açmazdım bu sırlara lâyık olmayan şehri 
içinden çıkacak ormana 
bana orman gönderme, içinden şehir çıkar; 
ben bir mektuba gönder, içinden birine 
almamış gibi yaparım, vapura binmem, 
yoluna inmem, ormanları sisi çökmeden önce 
sonra inanırım
mektupların perileri 
perilerin ormanları biriktirdiğine 
yüzüklerin parmaklarda sessizce eridiğine 
inanırım, eski orman tadı sinmiştir 
açılmayan mektuba
gönderilse de
<end>

<start>
ağustos birkaç yerinden güneş alıyor 
gözlerin yağmur haritalarının tuzağında 
yolculuğa çıkmış bir bulut olmanı isterdim 
saçlarının altın ipeğine doğru bir gezgin
ah rüzgar delisi, güzel mektup 
denize yazıldın ama, güz unutmadı seni 
kötü bellek yağmurla silininceye kadar 
PİYANO İÇİN YAZILACAK BAZI AŞKLAR...
Sokak Prensesi (1985 - 1990)
Haydar ERGÜLEN
<end>

<start>
kadın, gözlerinin eski gürültüsünü
göçebe, ırmağını gezdiriyor, suçortakları gibi,
gövde arayan bıçak, yarasıyla buluşuyor,
bağışlıyor yoksul sevişme taklitlerini
kalbimizin gam yükünden geçilmediği yalan,
yaralarımızı gösterecek kadar seviştiğimiz de.
<end>

<start>
Kağıttanmış kederi kelimelerin 
boşluğun acısı cümleden ince
ağacın kederi yapraklarından 
aşklar yerle bir oluyor gazelden önce
Yağmurun kederi mırıldandığı şeyler 
ahşap hanesine bir yetim düşünce
Kiracıya benziyor aşkın kederi 
yerleşmeden çıksa evsiz 
yerleşip kalsa yersiz
benim şiirden başka kederim yoktur
- şiirde tren yok 
bu ne kederdir?
* öleceği zaman hayvanlar gibi 
saklanmak istiyor ya insan 
saklanacak bir yeri olmalı 
aşka, çocukluğa, anneye, şiire 
ve eksik ölür insan
* suyu görünce taşmak istiyor 
onun bir bardağı var benim hiç kimsem 
...
Bir dize daha olacaktı burada ama 
aklım suya gitti, unuttum
* gözler var aramızda 
Hasan'ın gözleri 
Selahattin'in gözleri 
Ece'nin gözleri 
Seyhan'la konuştuk da 
Ece gibi bakmış sana doğru 
onun babası da 
' beni bırakma' der gibi 
çocukluğuna baktı babam da
Gözler dolaşıyor ruhumuzda 
çarpmayın bakarken 
kırmayın geçerken 
o gözler bizim şiirimiz 
sıcacık ekmeğimiz 
ta çocukluktan kalma 
o gözler hem çocuk hem baba
* 
anne ağladığında gördüm 
çocuğun büyüdüğünü 
hayvan ağladığında 
ağacın küstüğünü duydum
Dağlar dikine gidiyor 
bunda bir his var
* 
Hangi yalana inanacığını şaşırdıkça 
yalnızca inanmaya inanıyor insan 
ve hiç bir yalan kalmıyor sonunda 
herşein gerçek olduğundan başka
* Eski yazıda; 
'yüz' yazmak resimdi 
'göz' yazmak aşk 
ve şiir derlerdi ' söz yazmaya' 
öyleyse bir ilgisi olmalı 
'güz' yazmanın kalple 
ve 'yaz' ı çocuklukla 
yazmanın
* 
Sabah çok zordur 
şiirden de zor
* 
Bir gülü taşıyamadım dostuma şımarır diye
<end>

<start>
kim olsun kimse gibi aşkın hüsnüyusufu
susan o dinleyen o su gibi susayan o 
alıp satılan çile yanıp yanılan mecnun 
sorunca bir keşişin -yalnız bakışlı biri - 
gam yüküne karışmış kalbindeki uykuyu
kim gülüyor üstüne çarşıdaki abdalın
yükü taş olan şaşkın hırkası kum denizi 
ırmağa sedef çeker gövdesi güz kokulu 
boynuna ip uzatan yardan el almış bi kez 
perçemi çizer sırrını bu dünya aynasının
kim hoş tutmuş üzülüp dağınık bedenini
oyuncu başıyla bir alicengiz eksik 
hayat cinnete perde kuliste mübalağa 
ölmeden bir çağırırlar fısıltı ülkesine 
söyletirler ayna tutup: neyime cengaverlik
kim yaza benden ayrı şehr'içinde şehrengiz
kalbini küle  tutmuş yangın gözlü hokkabaz 
kendi kendine kanlı bu dünya sahnesinde 
alkış ki ayıp ona bir başka dünya da yok 
şaşırıp kimin yerine oyuna girse
kim acıta söz ile kalbi tamam olanı
münafığın tahtında altın tacı pas tutan 
soyunarak toplanan bayrak açmış şeytana 
sanki dünya beyazdır ya ak libas giymeye 
bir çocuğun özründen tenine sağlık bulan
kim kalbini mezata düşürmüş boş diliyle
çerçi yok dükkan yok sanki ya ferman verilmiş 
güya dünya kalp pazarı mülk niyetine 
kalp kalesi beyiydim avcı ilmine kandım 
eskidim kocadım düştüm pul kıymetine
(Sırat Şiirleri 1981- 1984)
<end>

<start>
Aşktır, yırtıldı yırtılacak bir anı gibi 
eski sesli haziranın tam ortasından, 
tam duyuldu duyulacak derken yalnızlığın 
sesi aşktır, açılır bir şiirin her yerinde: 
-Yalnızlık kokuyorsun demiş miydi Edip Bey, 
öyleyse haziran kokuyorsun demiştir bir de 
şunu: Bir anıya bir başka anıdan ne 
kalır, elbet aşkın ortasında haziran kalır! 
Bir yazı bile şurda-burda birlikte 
tamamlamadan henüz, bir yaz daha 
çıkarma telaşından sakın! Ne haziran 
kalır geriye ne o adamla kadın! 
Şimdiden teşekkürler bir anıyı böyle 
dayanıklı kılan iyiliğine, aşkın 
ve haziranın trenini kaçırma, ocakta 
ateşçi ol ve öv onu, hızlı geçen 
şubatta yavaşlığına bak kırların, martta 
makas değiştir, istasyonda bekleyen çocuğu 
benim için öp, o senin çocukluğun! 
Mayısı havalandır, sonrası hazirandır...
Hazirandır, yalnızlık gibi aşkın ortasındadır.
Haydar ERGÜLEN
(40 ŞİİR VE BİR...)
Naz BİAZ
<end>

<start>
gelinin yüreği karbeyaz kanaviçe
güvey hazreti hamza suretinde
birazdan güreşe soyunacak
yüzü olmayan bu dilsizin üstünde
<end>

<start>
gece sevecen bir eleştirmenin uykusu kaçtı
günlüğüne genç ozanlar için şunları düştü
- bu çocuklar hiç minibüse binmemiş belli
ne de çalgılı kahvelerde sabahlamışlar
yine de bir ağız var ki şiirlerinde
yeniyetme şoförlerden külhani
<end>

<start>
Seni ayın altında unuttular, günlerin
Eksik bıraktığını ay tamamlıyor şimdi
Uzak sessizliğin ki anı kadar siyah
Sözleriyle hicran kuyusuna kapattı beni: 
Ay nice batsa da meğer insanlar kadar
Karanlıkta bırakmazmış kimseyi! Sen bütün
Geceyi topladın üstüne ve bir bir  söndü
Masumluğun küçük fenerleri, yıldızlar
Bir kez aydınlatır çünkü gövdeyi, bir kez
Gölge düşmesin anıya, birbirimizden önce
Onlar terkeder bizi: Yıldızlarla dolu
Olabilir mi seninle beraber bakmadığımız
Gökyüzü? Ah eski kamer, nerede o aşk
Gibi içime doğduğun geceler, yeni ay fena
Çıktı aramıza, çarpışarak karanlık sulara
Gömülen şu gövdelere bak, dil karanlık
Söylemese de sular da aydınlanır ve aysar
Ruhlarımız buluşurdu ya gövdenin sahilinde, 
Gürültünün yolunda gittiğini fısıldar gibi
Şimdi ruhların eksikliğini de gövde tamamlar
Ayın altında daha karanlıktır bazı anılar...
<end>

<start>
evimi bir sokakla aldattım, üstümde
ay var bu gümüş semtinde bir sokağın
üçüncü katıyım, deniz bana bakıyor,
ben artık yalnızca denize karşıyım
üstüme gelme ay hanım, Kuzguncuk otelinde
iyilik katına çık, senin konukların ağır,
ben bir anıyı ağırlamakla geçen hayatlardanım
ruhumun bir otelde ilk kalışı bu
aynı, oda, aynı yatak, aynı aynada
birbirimizi ilk görüşümüz, başka veda yok,
üstümdeki yabancıyla uyumalıyım
ruh semtinden kayık açma ay
hanım! sana hazır değilim, senden yanayım
kim taşınsa çıkamıyorum içimdeki evden
Kuzguncuk otelinde iyiliğin katı çok
yıldızlar gibi çık çık bitmiyor ay hanım,
sen bu çocuğu bir yerden hatırlıyorsun
ben bu çocuğu bir yerden unutmalıyım
<end>

<start>
anımsa bizim unutulmuş bir yazımız vardı
kıyısından çocukların dokunarak geçtiği
yaz kirli denizlerin körfezine çekildi
biten o yaz mıydı düşün istersen
bir taşra melankolisine kaptır kendini
-şimdi anımsanması gereken birşeyler vardır
bir çığlık kadar sessizlik de anımsanır
hoyrat sevinçlerle sularında yüzülen
olağan duygularla yüreği örten
bir aştan geriye suskunluk kalır-
yazdan ne kaldı sana yazdan ne kaldı
birkaç dize ölü ozanların gezindiği
kimsesiz romanlara sığınan yürek ağrısı
denizle aranızda ortak dil gibi
usulca çoğalan yaz kederleri
-her zaman paylaşılan duygular vardır
yeri gelince ölümler de paylaşılır
bölüşmek bir ölümü dostluğu ve şiiri
benzemez beyaz evlerden mavi sulara
aynı pencereden iki yabancı gibi bakmaya-
yaz bitti mi diye sorma yaz çoktan bitti
yedeğinde karartılmış sevgiler taşıyarak
nasıl özlendiğine tutkunlar gibi şaşarak
korkarak geldiği yollardan geri dönmeye
sıradan geçen bir yazın yanına gitti
-bir aşkta sıradan yazlara da yer vardır
sıradan bir aşkın sözlüğü gittikçe daralır
artık ne fısıltı gibi ilk ürpertiler
ne geceyarısının büyülü güzelliği
ayrılıklar gelir kapımıza dayanır-
incelik gibi bu şiiri bıraktı yaz giderayak
bir ozan olsam bana sorulmaz derdim
sorulsa da o yazdan inceliğin hesabı
yazık ödenmemiş bir borç gibi karşımda
uçucu bir yazdan kalanların toplamı
-de ki o umutsuz duruşunun ardında
kendinden bile sakladığı yaraları
gün gelir onulmaz özlemler gibi
ıslıkla söylenen bir aşk türküsü olur
unutulmuş yazın kırgın yolcusu
sevdalı yüreğini kıyıya vurur.
<end>

<start>
akdeniz gülüşlü bir çocuk olsaydın
ağzının kıyısında gülüşler biriktiren
yüzünde bin bir haylazlıkla sevseydin beni
yüreğinden beyaz kuşlar uçardı yüreğime
dokundukça portakal çiçekleri dökerdi
sevilmekten ürpertili dingin gövden
ah çocuk ah kadın ah sevgili
sözlerin aşkı anımsatsa da
gülüşünde onulmaz acılar gizli.
<end>

<start>
' Çizgili Defter ' den
Tabiat, devrim gibidir, bütün uslu çocuklar çakar 
çünkü tabiatta sınıftan çıkmak gerekir! 
Tabiattan sakar olarakgeçer coğrafyanın Sakaryanın Nehri, 
yanlışlardan devrim yapılsaydı Boşevik olurdu bütün köylüler, 
ister dili boz, ister intihar et kendini ya da köylüleri öldür! 
Komünist Manifesto' ya da baktım, Mao'nun Bütün Eserlerine  de 
toprakların vücut, nehirlerinse ruh sayıldığını göremedim 
Troçki'ye geldiğimde ne kır kalmıştı ortada ne sınır 
anladım ki dünya bir kara adaydı ve nehirler devrim, 
vakitse hayli geç, çünkü yatağında akıyordu su, 
son belkiyle ümitlendim, sanki devrim öncesinin öğle uykusu 
yorgundum, uykuya uydum ben de,tabiat gözkapaklarımı bağışlasın,
ah yoksul gözlerim, uyandım ki alnımda bir taç, devrim mi oldu, 
ne devrim, ne ağzındatin dalı taşıyan o güvercin, 
sünnet olmuşum düpedüz, başucumda Che Guevara 
Savaş Anıları, Fakir Baykurt Amerikan Sargısı ve Mahzuni Baba 
'işte gidiyorum çeşm-i siyahım' ı söylüyor, kederde ve ağıtta 
üstüme yoktur o günden beri: Biz gözyaşından devrimler yaptık! 
Toprak üstümüze gülüyordu ve anladık ki artık yalnızca 
gözyaşlarımızla yoldaştık, azdık, bir şiire bile yazılamadık, 
Ece acıdı da Devlet ve Tabiat'ın Meçhul Öğrenci Anıtı'na kazıldık, 
yenilsek de, di mi, hazırlıklı olmalıydık soruya: Haydari, sahi siz 
tabiattan diye çaktınız? Adınız Irmak, Ege, Deniz, 
tabiattan çakan eski öğrencilerin suya hasreti, devrimsiniz!
(Yasak Meyve, Sayı: 8)
<end>

<start>
bir çocuğun düşüyüm ben
büyülü yaz akşamları
ben üflerim mızıka söyler
sesimiz tutar sokakları
ılık bir ses taşırım yorulmadan
sonsuz özlemler büyütürüm yarına
ben mızıka çalarım
siz onu duymasanız da
mızıkamın içindedir yaşam
kardeşler ben çalayım siz görün
nasıl geçilir kiraz rengi sokaklar
soluk soluğa yeni aşklarla
yorulmaz yaşlı bir yürek bile
gülüşler ona akar da
ben mızıka çalmazsam
ne özlemleriniz olur ne ayrılıklarınız
yalnız bir yıldız gibi boşluğa
düşer yaşlı dünyanız
bir çocuğun düşüyüm ben
mızıkamın sesi yeryüzüne değer
uyurum uyanırım hep aynı şarkı
ne sesim eksilir ne umut biter.
<end>

<start>
Bu sabah şu denizi kirala, mavi
mavi hatırlayalım birbirimizi,
bu öğlen güneşi kirala da, bir
daha soğukluk girmesin aramıza,
bu ikindi tembelliği kirala, belki 
gölgesinde kedin olurum senin,
bu akşam bahçeyi kirala, elimizde
büyüsün gül, menekşe, yasemin,
bu gece uykuyu kiralarsan, rüyama
yalnız senin gözlerini konuk ederim,
bu bahar bu gövdeyi kirala, vücut
kitabında tozlandı kelimelerim,
bu ders coğrafyayı kirala, hadi
teneffüse çıkalım toprağıyla, suyuyla,
bu teneffüs bir yolculuk kirala, hiç
mola vermeden yürüyelim arkadaşlığa,
bu sefer bir yelkenli kirala, rüzgar
nereye götürürse yürak oraya,
bu yaz bu sokağı kirala, kapıları 
aç, yalnızlığı yalnız bırak odalarda
Kiralama bu şiiri, şairin olurum yoksa!
<end>

<start>
ne güzel çarşaflar sererdin aşka
üstünde serin kanatların yelken açardı
bir gün kim bağırdıysa uyandık birbirimizden
- deniz bitti, boğuluyorum, camı açsana!
denizin üstünde uyku yasaklandığından beri
karadayım, boğulsam da kırpmıyorum gözlerimi
her zaman benim gözlerim değil uykusuz
görüyorum beni okşayan gözlerindeki geceyi
yakılacak öyle çok sıra var ki bu ormanda
yine sen tutuşur, yine bir avuç suyun
uslandırsın deli çiçekleri ezen kötü sözleri
derim ki: -aşk varmış o perinin çırptığı her kanatta!
<end>

<start>
bir zıp geldi, seninle uçamadık 
bir zıp gitti, sen çocuğu uçurduk
benim uzun bacaklı resimlerim bile 
yetişemez senin güzel küçüklüğüne
keşke sen de bu kadar benzemeseydin 
benim yokluğuna bile inanmadığım şeye
iki kayık çarpıştı, iki heves 
döküldü biri suya biri toprağa
sensiz gemiler değil hem 
sular bile yanar şimdi
Haydar ERGÜLEN
(Eskiden Terzi / 1991 - 1994)
<end>

<start>
Hangimizin tarihi yağmuru açık değil bu şehirde? 
bakarım, arkasından bile konuşamam sevdiklerimin...
işte, başkalarının ayıbından kesilmiş dilim, 
ve yalnızlığımın sunduğu tek incelik olan şiddetin 
törenini kabul ettim kimse bilmedi, 
sırların sonu yokmuş: mühür kırık, av peşimde, 
uçurumlardan çevrilip yağmurlarda yenildim...
bir yabancı gibi hiç kavuşmadığım ayrılıkları geçtim, 
yalnızlığın içindeki yıldızlar gibi ayrı geçtim, 
ipek olup ele gelen inceliklerden yenilgi, 
birbirinin sağırlığına  bağıran her ağızdan tevekkül, 
kötülüğü uzatan gölgelerden hatıra... 
dağılmış cüzleriydi çocukluğundan göndere çekilenin.
bir gülün rüzgardan uzaklığını anlarım, kırılır, 
alınganlığımsa, rüzgara hazır olmayanın korkusu... 
bir köylü gibi oyuna gelmemektense, soytarı olsaydım, 
yenilgide boynu ilk vurulan şehit, 
ya da bir köylü gibi, kendimin ve şehirlerin 
unutmasına bıraksaydım oyunbozan ruhumu, 
omuzlarım dar, maskem yerde ve sesim 
karartmıyor gümüşe tutulan aşkların korosunu
- GÖMLEĞİNİ GENİŞ TUT, HER ZAMAN RÜZGAR BULUNMAZ! 
çabuk aşk hafif tarih avam ruh karnavalda 
kandırılmış gövdenin yüzü yok, AYNAYA BAKMAZ, 
KARANLIKTA DANS EDENE ADI SORULMAZ!
Haydar ERGÜLEN
(Sırat Şiirleri 1981 - 1984)
<end>

<start>
Şu garip halimden bilen işveli nazlı 
Gönlüm hep seni arıyor neredesin sen 
Datlı dillim güler yüzlüm ey ceylan gözlüm 
Gönlüm hep seni arıyor neredesin sen
Ben ağlarsam ağlayıp gülersem gülen 
Bütün dertlerim anlayıp gönlümü bilen 
Sanki kalbimi bilerek yüzüme gülen 
Gönlüm hep seni arıyor neredesin sen
Sinemde gizli yaramı kimse bilmiyo 
Hiç bir tabip bu yarama melhem olmuyo 
Boynu bükük bir Garibim yüzüm gülmüyo 
Gönlüm hep seni arıyor neredesin sen
<end>

<start>
Cahildim dünyanın rengine kandım
Hayale aldandım boşuna yandım
Seni ilelebet benimsin sandım
Ölürüm sevdiğim zehirim sensin
Evvelim sen oldun ahirim sensin
Sözüm yok şu benden kırıldığına
Gidip başka dala sarıldığına
Gönlüm inanmıyor ayrıldığına
Gözyaşım sen oldun kahirim sensin
Evvelim sen oldun ahirim sensin
Garibim can yakıp gönül kırmadım
Senden ayrı ben bir mekan kurmadım
Daha bir gönüle ikrar vermedim
Batınım sen oldun zahirim sensin
Evvelim sen oldun ahirim sensin
<end>

<start>
Bir anadan dünyaya gelen yolcu
Görünce dünyayı gönül verdin mi
Kimi büyük kimi böcek kimi kurt
Merak edip hiç birini sordun mu
İnsan ölür ama ruhu ölmez
Bunca mahlukat var hiç biri gülmez
Cehennem azabı zordur çekilmez
Azap çeken hayvanları gördün mü
İnsandan doğanlar insan olurlar
Hayvandan doğanlar hayvan olurlar
Hepisi de bu dünyaya gelirler
Ana haktır sen bu sırra erdin mi
Vade tekmil olup ömür dolmadan
Emanetçi emanetin almadan
Ömrünün bağının gülü solmadan
Varıp bir canana ikrar verdin mi
Garip bülbül gibi feryad ederiz
Cehalet elinde küsmü kederiz
Hep yolcuyuz böyle gelir gideriz
Dünya senin vatanın mı yurdun mu
<end>

<start>
Ahu gözlerini sevdiğim dilber 
Sana bir sözüm var diyemiyorum 
Sırrımı ellere veremiyorum 
Derdimi ellere diyemiyorum
Helal olsun al yanaktan aldığım 
El uzatıp gonca gülün derdiğim 
İnce belini tatlı dilini sevdiğim 
Kırılsın kollarım duramıyorum
Al yanaktan aldıracağım azıktır 
Tarama zülfünü gönlüm bozuktur 
Öksüzüm garibim bana yazıktır 
Destursuz yanına varamıyorum
<end>

<start>
Hep sen mi ağladın hep sen mi yandın
Bende hiç gülmedim yalan dünyada
Sen beni gönlünce mutlumu sandın
Ömrümü boş yere çalan dünyada
Ah yalan dünyada yalan dünyada
Yalandan yüzüme gülen dünyada
Sen ağladın canım ben ise yandım
Dünyayı gönlümce olacak sandım
Boş yere aldandım boş yere kandım
Rengi gönlümde solan dünyada
Ah yalan dünyada yalan dünyada
Yalandan yüzüme gülen dünyada
Bilirim sevdiğim kusurun yoğdu
Sana karşı benim hayalim çoğdu
Felek bulut oldu üstüme yağdı
Yaşları gözüme dolan dünyada
Ah yalan dünyada yalan dünyada
Yalandan yüzüme gülen dünyada
Ne yemek ne içmek ne tadım kaldı
Garip bülbül gibi feryadım kaldı
Alamadım eyvah muradım kaldı
Ben gidip ellere kalan dünyada
Ah yalan dünyada yalan dünyada
Yalandan yüzüme gülen dünyada
***
Kurusa Fidanım
Kurusa fidanım güllerim solsa
Gönlümde solmayan gülümsün benim
Yaprakların güzel olsa dökülse
Daha taze fidan, dalımsın benim
Ağarsa saçların belin bükülse
Birer birer hep dişlerin dökülse
Kurusa vücudun kanın çekilse
Gine şu gönlümün yarisin benim
Bülbülün gül için zarı misali
Keremin bağrının narı misali
İnler garip gönlüm arı misali
Dadına doyulmaz balımsın benim
***
Ahirim Sensin
Cahildim dünyanın rengine kandım
Hayale aldandım boşuna yandım
Seni ilelebet benimsin sandım
Ölürüm sevdiğim zehirim sensin
Evvelim sen oldun ahirim sensin
Sözüm yok şu benden kırıldığına
Gidip başka dala sarıldığına
Gönlüm inanmıyor ayrıldığına
Gözyaşım sen oldun kahirim sensin
Evvelim sen oldun ahirim sensin
Garibim can yıkıp gönül kırmadım
Senden ayrı ben bir mekan kurmadım
Daha bir gönüle ikrar vermedim
Batınım sen oldun zahirim sensin
Evvelim sen oldun ahirim sensin
***
Yazımı Kışa Çevirdin
Yazımı kışa çevirdin
Karlar yağdı başa Leyla'm
Viran oldu evim yurdum
Ne söylesem boşa Leyla'm
Her an Gözümde perdesin
Nere baksam sen ordasın
Mevla'm ayrılık vermesin
Gökte uçan kuşa Leyla'm
Yardan ayrı kalmak ölüm
Söyle ne olacak halım
Böyle kader böyle zulüm
Gelir garip başa Leyla'm
***
Neredesin Sen?
Şu garip halimden bilen işveli nazlı 
Gönlüm hep seni arıyor neredesin sen 
Datlı dillim güler yüzlüm ey ceylan gözlüm 
Gönlüm hep seni arıyor neredesin sen
Ben ağlarsam ağlayıp gülersem gülen 
Bütün dertlerim anlayıp gönlümü bilen 
Sanki kalbimi bilerek yüzüme gülen 
Gönlüm hep seni arıyor neredesin sen
Sinemde gizli yaramı kimse bilmiyor 
Hiç bir tabip bu yarama melhem olmuyor 
Boynu bükük bir Garibim yüzüm gülmüyor 
Gönlüm hep seni arıyor neredesin sen
***
Ahu Gözlerini Sevdiğim
Ahu gözlerini sevdiğim dilber 
Sana bir sözüm var diyemiyorum 
Sırrımı ellere veremiyorum 
Derdimi ellere diyemiyorum
Helal olsun al yanaktan aldığım 
El uzatıp gonca gülün derdiğim 
İnce belini tatlı dilini sevdiğim 
Kırılsın kollarım duramıyorum
Al yanaktan aldıracağım azıktır 
Tarama zülfünü gönlüm bozuktur 
Öksüzüm garibim bana yazıktır 
Destursuz yanına varamıyorum
***
Mühür Gözlüm
Mühür gözlüm seni elden
Sakınırım kıskanırım
Uçan kuştan esen yelden 
Sakınırım kıskanırım
Havadaki turnalardan
Su içtiğin kurnalardan
Giyindiğin urbalardan
Sakınırım kıskanırım
Beşikte yatan kuzundan
Hem oğlundan hem kızından
Ben seni senin gözünden
Sakınırım kıskanırım
Al'İzzet'i oncalardan
Elindeki goncalardan
Yerdeki karıncalardan
Sakınırım kıskanırım
***
Acem Kızı
Çırpınıp da Şanova'ya çıkınca
Eğlen şanova'da kal acem kızı
Uğrun uğrun kaş altından bakınca
Can telef ediyor gen acem kızı
Seni seven oğlan neylesin malı
Yumdukça gözünden döker mercanı
Burnu fındık ağzı kahve fincanı
Şeker mi şerbet mi bal acem kızı
***
Zülüf Dökülmüş Yüze
Zülüf dökülmüş yüze 
Kaşlar yakışmış göze 
Usandım bu canımdan
Dert ile geze geze
Gün doğdu aştı böyle 
Gönlümüz coştu böyle 
Sen orada ben burda 
Ömrümüz geçti böyle
Bu ellerde gez gayri 
Katip ol da yaz gayri 
Bir kazma al bir kürek
Mezarımı kaz gayri
***
Gönül Dağı
Gönül Dağı yağmur yağmur boran olunca
Akar can özümde sel gizli gizli
Bir tenhada can cananı bulunca
Sinemi yaralar yar oy, yar oy,..yar
Dil gizli gizli, dil gizli gizli
Dost elinden gel olmazsa varılmaz
Rızasız bahçenin gülü derilmez
Kalpten kalbe bir yol vardır görülmez
Gönülden gönüle gider yar oy, yar oy,..yar
Yol gizli gizli, yol gizli gizli
Seher vakti garip garip bülbül öterken
Kirpiklerin oku cana batarken
Cümle alem uykusunda uyurken
Kimseler görmeden yar oy, yar oy,..yar
Gel gizli gizli, gel gizli gizli
***
Niye Çattın Kaşlarını
Niye çattın kaşlarını
Bilmiyom yar suçlarımı
Ölürsem ben saçlarını
Yolma gayri yolma leyli
Ben yandım aşkın narına
Meyletmem dünya malına
Ölürsem ben mezarıma
Gelme gayri gelme leyli
Bir garibim düştüm dile
Gerçeklerde olmaz hile
Zalımlar elinden bile
Alma beni alma leyli
25 Eylül 2012
"Türk Halk Şiirinin büyük sesi, Bozkırın Tezenesi "goğnümüze"
eşsiz sözlerle ve sihirli namelerle seslenip; yurdunu kalbimizin
ortasına kuran büyük ustamız, Neşet Ertaş 25 Eylül 2012 de ebedi
aleme irtihal etmiştir.
Mekanı Cennet kabri pürnûr olsun..
şiirin, türkünün, anadolunun, bozkırın başı sağolsun
www.antoloji.com günün şiiri seçici kurulu.
<end>

<start>
Niye çattın kaşlarını 
 Bilmiyom yar suçlarımı
Ben ölürsem saçlarını
 Yolma gayrı yolma leyli leyli yar
Ben yandım aşkın narına 
 Meyletmem dünya malına
Ben ölürsem mezarıma 
 Gelme gayrı gelme leyli leyli yar
Bir garibim düştüm dile
 Gerçeklerde olmaz hile
Zalimler elinden bile
 Alma gayrı alma leyli leyli yar
<end>

<start>
Sevda gitmiyor serde de (amanın leyla...) 
Düşürdün beni derde de (söyle yarim söyle) 
Zülüflerin dökülmüş de (amanın leyla...) 
Al yanağına perde de (eyle yarim eyle)
Kaşların kara kara da (amanın leyla) 
Gözlerin derde çare de (eyle yarim eyle) 
Senin için yanarım da (amanın leyla...) 
Kerem misali derde de (böyle yarim böyle)
Garibim böyle yarim (amanın leyla...) 
Merhamet eyle yarim (eyle yarim eyle) 
Suçum nedir bilmiyom da (amanın leyla) 
Ne ise söyle yarim söyle (söyle yarim söyle)
<end>

<start>
Gel sevelim sevileni seveni
Sevgisiz suratlar gülmüyor canım
Nice gördüm dizlerini döveni
Giden ömür geri gelmiyor canım
Özü gülmeyenin yüzü güler mi
Sevgisiz muhabbet Hakk'a değer mi
Seven insan kaşlarını eğer mi
Zorunan güzellik olmuyor canım
Sevgi haktır seven alır bu hakkı
İçi güler dıştan görünür farkı
Sevmeyene akmaz sevginin arkı
Boş lafla oluklar dolmuyor canım
Bir zaman aşıkken sen de sevmiştin
O anda dünyayı nasıl görmüştün
Sanki cennetin bağına girmiştin
Çokları bu hakkı bilmiyor canım
Aşkın ateşine yandım alıştım
Bu ateş içinde aşkla tanıştım
Doğru mu yanlış mı deyi danıştım
Sevgisiz hakka kul olmuyor canım
Sevenin içinde yanar ışıklar
Kaybolur karanlık tüm dolaşıklar
Garibim sevenler bunca aşıklar
Boş hayale boşa yelmiyor cenım
<end>

<start>
Zülüf dökülmüş yüze 
Kaşlar yakışmış göze 
Usandım bu candan
Dert ile geze geze
Gün doğdu aştı böyle 
Gönlümüz coştu böyle 
Sen orada ben burda 
Ömrümüz geçti böyle
Bu ellerde gez gayri 
Katip ol da yaz gayri 
Bir kazma al bir kürek
Mezarımı kaz gayri
<end>

<start>
Aşkın beni deleyledi 
Yaktı yaktı kül eyledi 
El alemi kul eyledi 
Yar beni beni...
Mecnunum sahra içinde 
Yunusum derya içinde 
Eyübüm yara içinde 
Sar beni beni...
Aslı'yısan Kerim'i bul 
Derde derman vereni bul 
Garip gibi viranı bul 
Sar beni beni...
<end>

<start>
Anam ağlar başucumda oturur
Derdim elli iken yüze yetirir
Bu dert beni yiye yiye bitirir
El çek tabip el çek benim yaramdan 
Ölürüm kurtulmam ben bu yaradan
Anama babama yüzüm kalmadı
Bir su ver demeye yüzüm kalmadı
Doktora tabibe lüzum kalmadı
El çek tabip el çek benim yaramdan
Ölürüm kurtulmam ben bu yaradan
<end>

<start>
Bilemedim gıymatını gadrini
Hata benim günah benim suç benim
Eliminen içtim derdin zehrini
Hata benim günah benim suç benim
Bir günden bir güne sormadım seni
Körümüş gözlerim görmedi seni
Boşa Mecnun eylemişim ben beni
Hata benim günah benim suç benim
Bilirim suçluyum kendi özümden 
Gel desem gelirdin benim izimden
Her ne çekti isen benim yüzümden
Hata benimgünah benim suç benim
Sana karşı benim bir sözüm yoktur
Haklısın sevdiğim kararım haktır
Garibin derdinin dermanı yoktur 
Hata benim günah benim suç benim
<end>

<start>
Mühür gözlüm seni elden
Sakınırım kıskanırım
Uçan kuştan esen yelden 
Sakınırım kıskanırım
Havadaki turnalardan
Su içtiğin kurnalardan
Giyindiğin urbalardan
Sakınırım kıskanırım
Beşikte yatan kuzundan
Hem oğlundan hem kızından
Ben seni senin gözünden
Sakınırım kıskanırım
Al'İzzet'i oncalardan
Elindeki goncalardan
Yerdeki karıncalardan
Sakınırım kıskanırım
<end>

<start>
Hapisanelere güneş doğmuyor
Geçiyo bu ömrüm de günüm dolmuyor
Eşim dostum hiç yanıma gelmiyor
Yok mu hapisane beni arayan
Bu zındanda ölem can gardiyan
Birer birer yoklamayı yaparlar
Akşam olur kapıları kaparlar
Bitmiyo geceler, olmaz sabahlar
Yok mu hapisane beni arayan
Bu zındanda ölem can gardiyan
Anamdan doğalı garip kalmışım
Acı hapisane aha genç yaşım
Benim zındanlarda neydi işim
Yok mu hapisane beni arayan
Bu zındanda ölem can gardiyan
<end>

<start>
Karanfil suyu neyler (gülüm) 
Güzel kokuyu neyler (gülüm) 
İki baş bir yastıkta (gülüm) 
O göz uykuyu neyler (gülüm)
Le le le le Leylam yar 
Hergün akşam böyle yar 
Kötü isem söyle yar
Karanfil deste gider 
Kokusu dosta gider
Sevipte alamayan 
Gurbete hasta gider
<end>

<start>
Köprüden geçti gelin
Saçbağın düştü gelin
Eğil bir yol öpeyim
Gençliğim geçti gelin
Köprüden geçemiyom
Az doldur içemiyom
Sen benden geçtin amma 
Ben senden geçemiyom
Köprünün altı diken
Yaktın beni gül iken
Allah da seni yaksın
Üç günlük gelin iken
<end>

<start>
Küstürdüm gönlümü güldüremedim 
Baharım güz oldu yazım kış oldu 
Gönüle yarimi balduramadım 
Baharım güz oldu yazım kış oldu
Şu fani dünyada murad almadan 
Eller gibi şad olup da gülmeden 
Ellerin bağında gülü solmadan 
Baharım güz oldu yazım kış oldu
<end>

<start>
Ne güzel yaratmış seni yaradan 
Esmesin sevdiğim yeller incidir 
Güzelsin sevdiğim gülden goncadan 
Uzanmasın sana yar yar eller incidir
Kipriklerin oktur kaşın yay kimi 
Gözlerin aklımı etti zay gimi 
Cemalin güneşe benzer yüzün ay gimi 
Değmesin zülüfler yar yar teller incidir
<end>

<start>
Tatlı dile güler yüze 
Doyulur mu doyulur mu 
Aşkınan bakışan göze 
Doyulur mu doyulur mu
Doyulur mu doyulur mu 
Canana kıyılır mı 
Cananına kıyanlar 
Hakkın kulu sayılır mı
Zülüflerin dökse yüze 
Yar badeyi sunsa bize 
Lebleri meyime meze 
Doyulur mu doyulur mu
Hem bahara hemi yaza 
Yarın ettikleri naza 
Yar aşkına çalan saza 
Doyulur mu doyulur mu
Garibim geldik gitmeze 
Muhabbetimiz bitmeye 
Yar île sohbet etmeye 
Doyulur mu doyulur mu
<end>

<start>
Yanarım senin aşkına 
Gel kaçma gel gel 
Derdinden döndüm şaşkına 
Gel kaçma gel gel
Mecnun'um bu çöllerde 
Bülbülüm şu güllerde 
Kaldım gurbet ellerde 
Gel kaçma gel gel
Hasretin dağlar beni 
Gel kaçma gel gel 
Zülfüne bağlar beni 
Gel kaçma gel gel
<end>

<start>
Çiçekdağı derler de, var mı sana zararım
Yâr yitirdim uğrun uğrun ararım
Üç güneydi benim kavli kararım
Beş gün oldu nazlı yârim gelmedi
Derdime bir derman ver Çiçekdağı
Yârim hey, yine mi ben yandım
Hana vardım han değil 
Penceresi cam değil
Bugün ben yâri gördüm
Ölürsem de gam değil
Çiçekdağı derler garibin yurdu
Hep orada arttı efkârı derdi
Zâlim felek beni yârden ayırdı
Yârden ayrılması zor Çiçekdağı
Yârim hey, yine mi ben yandım
Nakarat
Çiçekdağı derler methini etmek
Kolaymıdır seni terkedip gitmek of! 
Hele şu gurbetin kahrını çekmek
Gel onu da bana sor Çiçekdağı
Şâhım hey, yine mi ben yandım
Nakarat
(Ankara / 2003)
<end>

<start>
Hep sen mi ağladın hep sen mi yandın
Bende gülmedim yalan dünyada
Sen beni gönlünce mutlumu sandın
Ömrümü boş yere çalan dünyada
Ah yalan dünyada yalan dünyada
Yalandan yüzüne gelen dünyada
Sen ağladın canım ben ise yandım
Dünyayı gönlümce olacak sandım
Boş yere aldandım boş yere kandım
Rengi gönlümde solan dünyada
Ah yalan dünyada yalan dünyada
Yalandan yüzüne gelen dünyada
Bilirim sevdiğim kusurun yoğdu
Sana karşı benim hayalim çoğdu
Felek bulut oldu üstüme yağdı
Yaşları gözüme dolan dünyada
Ah yalan dünyada yalan dünyada
Yalandan yüzüne gelen dünyada
Ne yemek ne içmek ne tadım kaldı
Garip bülbül gibi feryadım kaldı
Alamadım eyvah muradım kaldı
Ben gidip ellere kalan dünyada
Ah yalan dünyada yalan dünyada
Yalandan yüzüne gelen dünyada
<end>

<start>
Açma zülüflerin yellere karşı
Senin zülfün benim telim değil mi
Bülbül feryat eder güllere karşı
O yar benim gülüm gülüm değil mi
Sallama saçların sende bulunsun
Azrail misali canım alırsın
Etme bu cefayı kanlım olursun
Bu kul senin kulun kulun değil mi
<end>

<start>
Tükendi ömrümün çoğu gidiyor
Cahil ömrüm geldi geçti yel gibi
Sevdiğim uzaktan seyir ediyor
Beni görüp bakınıyor el gibi
Geçti günler, yıllar, ömürse doldu
Giden gitti bilmem geri ne kaldı
Ömrümün baharı sarardı soldu
Yandı kaldı garip bağrım çöl gibi
Veren, geri almak için gözlüyo
Her an her saniye beni izliyo
Garip bağrım için için sızlıyo
Sazımda inleyen sırma tel gibi
Uzun yoldan gelmiş gibi yorgunum
Ne kimseye küskün ne de dargınım
Bir ahu gözlüye candan vurgunum
Garip gönlüm kapısında kul gibi
(Neşet Ertaş'ın son şiiridir.)
<end>

<start>
Cahildim dünyanın rengine kandım
Hayale aldandım boşuna yandım
Seni ilelebet benimsin sandım
Ölürüm sevdiğim zehirim sensin
Evvelim sen oldun ahirim sensin
Sözüm yok şu benden kırıldığına
Gidip başka dala sarıldığıma
Gönülüm inanmıyor ayrıldığına
Gözyaşım sen oldun kahirim sensin
Evvelim sen oldun ahirim sensin
Garip'im can yıkıp gönül kırmadım
Senden ayrı ben bir mekan kurmadım
Daha bir gönüle ikrar vermedim
Batınım sen oldun zahirim sensin
Evvelim sen oldun ahirim sensin
<end>

<start>
(aman)  Bir güzel kız gördüm tutmuş yolunu
Uzatmış gerdana zalım of eğri telini
Geldi geçti bilmem kimin gelini gelini
Sorsam öldürüller sormasam öldüm öldüm
(aman)  Dönberi güzel de yüzün göreyim göreyim
Gerdanda benine zalım of yüzüm süreyim
Dedi gel yanıma da haber vereyim vereyim
Varsam öldürüller varmasam öldüm öldüm
<end>

<start>
Baharı görmedim yazımdan oldum
Yar için ağladım gözümden oldum
Ben de düştüm bu dertlerin eline
Ah ede ede özümden oldum
Bu dertlere düştüm ben o yar diye
Yarım gelmiyor çimdi derdi var diye
Dermansız dertlerin düştüm eline
Ben kime yalvaram yaram sar diye
<end>

<start>
Bağışla sevdiğim hakkı seversen
Ağlatma garibi eller içinde
Hep bizi söyleşir bu devr-i alem
Beni destan ettin diller içinde
Hasretin sineme yaralar açtı
Kaybettim aklımı fikrim dolaştı
Aktı gözüm yaşı sele karıştı
Dost eline gider seller içinde
Yıllar yılı çektim bu zalim derdi
Yandı Kerem gibi gönlümün yurdu
Eller dost bağında gülünü derdi
Benim gülüm soldu güller içinde
Bu Garip başımı sevdaya saldım
Senin hasretinle sardım soldum
Şaşırdım yolumu perişan oldum
Bir Mecnun misali çöller içinde
<end>

<start>
Attın gurbet ellere
Düştüm böyle hallere
Bıraktın yadellere
Böyle olur mu
Dereler çağlar oldu
Gözlerim ağlar oldu
Gelmedin yıllar oldu
Böyle olur mu
Kalbimi yaktın güzel
Gurbete attın güzel
Ele bıraktın güzel
Böyle olur mu
Dereler çağlar oldu
Gözlerim ağlar oldu
Gelmedin yıllar oldu
Böyle olur mu
<end>

<start>
Bu ayrılık sana da mı kar etti
Ağla sazım ağlanacak zamandır
Bu hasretlik her günümü zay'etti
Ağla sazım ağlanacak zamandır
Zalim felek çilesine doyurdu
Terkettirdi bana sılayı yurdu
Çetindir çekilmez ayrılık derdi
Ağla sazım ağlanacak zamandır
Soldu gönlümdeki al yeşil bağlar
Hasret ateş olmuş yüreğim dağlar
Her nerde gördüysem Garip'ler ağlar
Ağla sazım ağlanacak zamandır
<end>

<start>
bırakıp gittin beni bütün kapılarda
bütün çöllerde tek başıma kodun
şafakta arayıp öğle vakti yitirdiğim
vardığım hiç bir yerde değildin
sensiz bir odanın sahrasını nasıl anlatsam
hiçbir şeyin seni andırmadığı bir pazar kalabalığını
denizde dalgakırandan da boş boşluğunu bir günün
seslenip de senden cevap alamadığım sessizliği
bırakıp gittin beni kalarak olduğun yerde hareketsiz
her yerde bırakıp gittin beni gözlerinle
düşlerin yüreğiyle bırakıp gittin beni
yarım kalmış bir cümle gibi bırakıp gittin
düşen hep ben oldum en küçük kımıldanışında senden
başını çevirdiğin için ağladığımı görmedin hiç
bana bakıp görmediğin için 
ben yokken içini çektiğin için
ayağına düşen gölgene acıdın mı hiç sen
<end>

<start>
İnsan her şeyi elinde tutamaz hiç bir zaman 
Ne gücünü ne güçsüzlüğünü ne de yüreğini
Ve açtım derken kollarını bir haç olur gölgesi 
Ve sarıldım derken mutluluğuna parçalar o şeyi
Hayatı garip ve acı dolu bir ayrılıktır her an 
Mutlu aşk yoktur
Hayatı Bu silahsız askerlere benzer 
Bir başka kader için giyinip kuşanan 
Ne yarar var onlara sabah erken kalkmaktan 
Onlar ki akşamları aylak kararsız insan 
Söyle bunları Hayatım Ve bunca gözyaşı yeter 
Mutlu aşk yoktur
Güzel aşkım tatlı aşkım kanayan yaram benim 
İçimde taşırım seni yaralı bir kuş gibi 
Ve onlar bilmeden izler geçiyorken bizleri 
Ardımdan tekrarlayıp ördüğüm sözcükleri 
Ve hemen can verdiler iri gözlerin için 
Mutlu aşk yoktur
Vakit çok geç artık hayatı öğrenmeye 
Yüreklerimiz birlikte ağlasın sabaha dek 
En küçük şarkı için nice mutsuzluk gerek 
Bir ürperişi nice pişmanlıkla ödemek 
Nice hıçkırık gerek bir gitar ezgisine 
Mutlu aşk yoktur
Bir tek aşk yoktur acıya garketmesin 
Bir tek aşk yoktur kalpte açmasın yara 
Bir tek aşk yoktur iz bırakmasın insanda 
Ve senden daha fazla değil vatan aşkı da 
Bir tek aşk yok yaşayan gözyaşı dökmeksizin 
Mutlu aşk yoktur ama 
Böyledir ikimizin aşkı da
<end>

<start>
Yalnız insan merdivendir
Hiçbir yere ulaşmayan
Sürülür yabancı diye
Dayandığı kapılardan
Yalnız insan deli rüzgar
Ne zevk alır ne haz verir
Dokunduğu küldür uçar
Sunduğu tozdur silinir
Yalnız insan yokki yüzü
Yağmur çarpan bir camekan
Ve gözünden sızan yaşlar
Bir parçadır manzaradan
Yalnız insan kayıp mektup
Adresimi yanlış nedir
Sevgiler der fırlatılır
Kimbilir kim tarafından
<end>

<start>
Bir büyük sır söyleyeceğim sana Zaman sensin
Kadındır zaman sevilmek özlemi duyar
Aşıklar eteğinde otursun ister
Bozulacak bir entaridir zaman
Perçemdir sonsuz
Taranmış
Bir aynadır buğulanan buğuları dağılan
soluklarla
Zaman sensin uyuyan uyandığım şafakta
Sensin bıçak gibi geçen boynumu
Geçmek bilmeyen zamanın işkencesi oy
Mavi damarlardaki kan gibi durmuş zamanın
işkencesi oy
Hep doyumsuz arzudan daha da beterdir bu
Daha da beterdir bu
Sen odada yürürken gözlerin susuzluğundan
Korkarım hep bozulur diye büyü
Daha da beterdir bu senle yabancılaşmaktan
Başın
Kaçak dışarda ve yüreğin başka bir çağda oluşu
Sözcükler ne ağır Tanrım anlatırken bunları
Arzunun ötesinde erişilmez yerlerde bugün aşkım
Sen şakağımda vuran duvar saatisin
Sen solumazsan eğer ben boğulurum
Duraksar ve tenime konar adımın
Bir büyük sır söyleyeceğim sana Dudağımdaki
Her söz dilenen bir yoksulluktur
Bir yoksulluktur ellerin için bakışında kararan
bir şeydir
Bundandır sana sık sık seni seviyorum demem
Boynuna takacağın bir tümcenin saydam
kristalinden yoksunum
Şu sıradan sözlerimi hor görme Onlar
sade bir sudur ateşte o sevimsiz gürültüleri
yapan
Bir büyük sır söyleceğim sana Beceremem ben
Sana benzer zamandan sözetmeyi
Senden sözetmeyi beceremem ben
İnsanlar vardır hani istasyonlarda
El sallayan tren kalktıktan sonra
Yani ağırlığıyla göz yaşlarının
Kolları yana düşer onlara benzerim ben.
Bir büyük sır söyleyeceğim sana Korkuyorum
senden
Korkuyorum ikindilerde seni pencerelere götüren
şeyden
Korkuyorum davranışlarından söylenmedik
sözcüklerden
Hızlı ve usul geçen zamandan korkuyorum
senden
Bir büyük sır söyleyeceğim sana kapıları ört
Ölmek sevmekten daha kolaydır
Bundandır yaşamanın sancılarına yönelmem
Sevgilim.
<end>

<start>
Sana büyük bir sır söyleyeceğim Zaman sensin 
Zaman kadındır İster ki 
Hep okşansın diz çökülsün hep 
Dökülmesi gereken bir giysi gibi ayaklarına 
Bir taranmış 
Bir upuzun saç gibi zaman 
Soluğun buğulandırıp sildiği ayna gibi 
Zaman sensin uyuyan sen şafakta ben uykusuz seni beklerken 
Sensin gırtlağıma dalan bir bıçak gibi 
Ah bu söyleyemediğim işkencesi hiç geçmeyen zamanın 
Bu durdurulmuş zamanın işkencesi mavi çanaklarda kan gibi 
Bu göz susuzluğundan sen yürürken odada 
Bense bilirim büyüyü bozmamak gerektiğini 
Daha beter seni kaçak 
Seni yabancı bilmekten 
Aklın ayrı bir yerde gönlün ayrı bir yüzyılda kalmaktan 
Tanrım ne ağırdır sözcükler Asıl demek istediğim bu 
Hazzın ötesinde sevgim hiçbir zararın erişemeyeceği yerde bugün sevgim 
Sen ki benim saat-şakağımda vurursun 
Boğulurum soluk alıp vermesen 
Tenimde bir duraksar ve yerleşir adımın 
Sana büyük bir sır söyleyeceğim Her söz 
Dudağımda bir dilenen zavallı 
Acınacak birşey ellerin için kararan birşey bakışının altında 
İşte bu yüzdendir sık sık seni seviyorum deyişim 
Boynuna takabileceğin bir tümcenin o parlakca kalp kristali 
Kaba konuşmamdan gücenme benim Bu konuşma 
Ateşte şu tatsız cızırtıyı çıkaran sudur o kadar 
Sana büyük bir sır söyleyeceğim Bilmem ben 
Sana benzeyen zamandan söz açmayı 
Bilmem senden söz açmayı bilir görünürüm 
Tıpkı uzun bir süre garda 
El sallayanlar gibi gittikten sonra trenler 
Bilekleri sönerken yeni ağırlığından gözyaşlarının 
Sana büyük bir sır söyleyeceğim Korkuyorum senden 
Korkuyorum yanın sıra gidenden Pencerelere doğru akşam üzeri 
El kol oynatışından söylenmeyen sözlerden 
Korkuyorum hızlı ve yavaş zamandan korkuyorum senden 
Sana büyük bir sır söyleyeceğim Kapat kapıları 
Ölmek daha kolaydır sevmekten 
Bundandır işte benim yaşamaya katlanmam 
Sevgilim.
<end>

<start>
Öyle derin ki gözlerin içmeye eğildim de 
Bütün güneşleri pırıl pırıl orada gördüm 
orada bütün ümitsizlikleri bekleyen ölüm 
Öyle derin ki her şeyi unuttum içlerinde
Uçsuz bir denizdir bulanır kuş gölgelerinde 
Sonra birden güneş çıkar o bulanıklık geçer 
Yaz meleklerin eteklerinden bulutlar biçer 
Göklerin en mavisi buğdaylar üzerinde
Karanlık bulutları boşuna dağıtır rüzgar 
Göklerden aydındır gözlerin bir yaş belirince 
Camın kırılan yerindeki maviliğini de 
Yağmur sonu semalarını da kıskandırırlar
Ben bu radyumu bir pekbilent taşından çıkarttım 
Benim de yandı parmaklarım memnu ateşinde 
Bulup yeniden kaybettiğim cennet ülke 
Gözlerin Perumdur benim Golkondum, Hindistan'ım
Kainat paramparça oldu bir akşam üzeri 
Her kurtulan ateş yaktı üstünde bir kayanın 
Gördüm denizin üzerinde parlarken Elsa'nın 
Gözleri Elsa'nın gözleri Elsa'nın gözleri.
<end>

<start>
Şöyle yazılmıştı aşk üzerine 
Yangın halinde yasak çıkış kapısı
Gökyüzüne de şunlar yazılmıstı
Yanılıyorsunuz buradan gidilmez
Ve geceye de şunlar yazılmıştı.
Gecenin üzerine hicbir şey yazılmamıştı.
Le Mouvement perpetuel,1920-24
<end>

<start>
bir yastıkta olacağız seninle..
Pazar da olsa pazartesi de
Aksamda ya da sabah geceyarısı öğle
İster cennette ister cehennemde
Aşk benziyor birbirine
Dün'dü bunu sana söylediğimde
bir yastıkta olacağız seninle..
Evet bu dün'dü bu ise yarın
Yolum olarak bir tek sen varsın
Kalbimi verdim avuçlarında kalsın
Ne güzel yol alıyor seninkisiyle
Ama hepsi ömrü kadar insanın
bir yastıkta olacağız seninle..
Sevgilim varolan olacak yeni
Gökyüzü bir çarşaf üzerimizde
Seni kollarımla kuşattım işte
Ve içim sevdanla pır pır etse de
Dilediğin istediğin sürece
bir yastıkta olacağız seninle..
<end>

<start>
Büyük kayalar bana dedi ki aramıza geliyorsun ama
Seni saran bu yürek  yok mu hiç yeryüzünde
Başımı salladım ve öldü diye yanıtladım
Dilsiz koca kayalar diz çöktüler önümde.
<end>

<start>
İstediğiniz ne zaferdi ne gözyaşı
Ne hüzünlü org ne papazın son duası
On bir yıl nedir ki on bir yıl
Yaptığınız kullanmaktı silahlarınızı
Ölüm gözünü kamaştırmaz partizanın
Asıldı yüzleriniz tüm duvarlara
Gece ve sabah karasıydınız, korkutucu, süzgün
Bir afiştiniz, kızıl bir kan lekesi gibi
Adlarınızı bile söylemek öylesine güçtü ki
Gelip geçende dehşet etkisi yaratın istediler
Sizi kimse Fransız olarak görmez gibiydi
Gün boyu bakmadan geçti gitti insanlar
Kimi parmaklar durmadı ama karartmada
'Fransa için öldüler' yazdı afişe
<end>

<start>
Şarkı söylüyorum zaman geçsin diye
Ömrümün şu son günlerinde
Don üstünde bir resim gibi
Memnun edişimiz Yüreğimizi
Taşlar atarken gölcük üstünde 
Şarkı söylüyorum zaman geçsin diye
Harikalar gününü yaşadım
Siz ve ben hatırlayalım
Ve yılların duvarlarını aştım
Mucize yüklü kulaklarım
Değil ki devran eskisi gibi
Harikalar gününü yaşadım
Gidelim ki bu parmaklar çözülsün
Anlımız gibi şerefiyle
İlk sen gözlerinle görürsün
Bizden alçak bulutları
Ve dizlerimizde çayır kuşları
Gidelim ki bu parmaklar çözülsün
Ay ışığı yaptık biz
Saraylarımız ve heykellerimiz için
Öldürüyorsalar bizi önemli midir
Geceler düşecektir bir bir
Komüncü oldu artık Çin
Ay ışığı yaptık biz
Söyleyeceğim ve Söyleyeceğimde 
Bu hayat nice manzaralara sahne oldu
İnsan ulaşıp doğal büyüklüğünü buldu
Sesi ormanlar dağlar
Sırlar ve denizler üstünde
Söyleyeceğim ve Söyleyeceğimde
Evet zaman geçsin diye şarkı söylüyorum
Kemana karşı yıpranır kemane
Taş ta kaydırmaca oyununda
Ve dokunaklı aşkım
Eğik gölgeme astığım
Şarkı söyleyerek geçiriyorum zamanı
Zaman geçsin diye şarkı söylüyorum
Louıs Aragon
Çeviren Lolan
<end>

<start>
Bu mevsim insanlar
Taş gözlü korku ayaklılar
Gözbebeklerindeki rüyalar
Kafeste vahşi hayvanlar
Manzaranın tozu
Ateş ve demir
Günün büyük oyunu
Eski talanlara direnir
Kuruntusuz ormanda
Gidiyor kurtlar kadife adımlarla
Her günün Vebasıdır
Güneşin canavarlığında
Ayıp ve zafer arasında tutku
Ve inkarcılık arasında umut
Adaletin terazisi
Yanlışların lanetli kitabında
Nehrin güvensiz geçidindeyiz
Yaşayanlardan ölülere giden
Pişmanlıkların asma köprüsünden
Ölülerden yaşayanlara giden
Kalp ve gömlek arasında
Yer var sadece bıçağa
Tez mi geç mi
Her şey ihanetin tadında
Züllümün gizli rüzgarı
Acayip döndürdü başları 
Ne dileniyor bu kişiler
Sözlerin ayrılığında
<end>

<start>
İnanmıyorlar bana inanmak istemiyorlar
Boşuna yazıyorum dilim dişim tırnağımla kanımla kemanlarımla
Boşuna yazıyorum uyaklarımla
Gecede dalların eski dilini bilmeyen biri gibiyim
Asılmış suların üstünde
Konuşmak kara dilin erkeğin ve kadının
Birbirine tutuşmuş iki ele yabancı biri gibi konuşmak
Konuşmak mutluluğun çılgını gibi
Öpücüklere benzemeyen sözcükler var ya
İşte o sözcükleri yitirmiş bir ağzın dili ile konuşmak
Tüm bunlardan yakınan bir edayla konuşmak
Dolup taşıp ta sanki susmak istiyor gibi
Ey sözlerin ötesinde yetkin ses
Şarkının yüceliği çığlığın çığlığı
Bir an geliyor nota ulaşılmaz seslerin şarkısını söylüyor
Kulak duymuyor artık yükseklerdeki müziği
İnanmıyorlar bana inanmak istemiyorlar
Boşuna konuşuyorum ilkyaz'la ve orglarla
Boşuna konuşuyorum gökyüzünün tüm heceleriyle
Bilinen şeylerin özel orkestrasıyla
Ve sağır onikiliklerin bayağılığıyla
Boşuna konuşuyorum barbar çalgılarla
Boşuna söylüyorum onu duvarlara vuran yumruğumla
Boşuna söylüyorum derebeyinin ormanlarını ateşe verir gibi
boşuna söylüyorum onu savaş ilan eder gibi
Alev yutan cambazın ağzındaki alev gibi
İnanmak istemiyorlar bana Kendilerine benzer birini
yaratmışlar benden belki de
Belki döküntülerini giydiriyorlar bana
Alıp gezdiriyorlar beni kendileriyle
Dizelerimi söylüyorlar benzetip kendilerine
Dizelerim onlara tatlı şarkılar oluyor
Biraz da onların satlık malıyım ben
Beklerken bir yol olmayı
Sözcüklerindeyim ben
Okul kitaplarındayım
Rezillik yapamam bu bana yasak
Boşuna haykırıyorum ben
Sana aşık birinden başkası değilim diye
<end>

<start>
Mayıs'ta ölmüş dostlar için 
Sadece ama sadece onlar için
İncelik olmalı kafiyelerimde 
Gözyaşlarım gibi silahların üstünde
Ve tüm yaşayanlara 
Değişse de rüzgarla
Ölüler adına orda bilensin dursun 
O beyaz silahı pişmanlık duygusunun
Evli sözcükler yara almış sözcükler 
Suçun basbas bağırdığı kafiyeler
Dibinde çıkararak acı bir hikayenin 
Çifte su sesini küreklerin
Hem yağmur kadar adi 
Parlayan bir cam gibi
Sanki geçitte ayna 
Ölen çiçek bluzda
Çocuğun çemberle oynaması 
Ayın ırmakta yansıması
Dolaptaki güve otu 
Bellekteki bir koku
Kafiyeler kafiyeler orda duyarım 
Kırmızı ısısını kanın
Bize hatırlatın bunu 
İnsanlar kadar zalim olduğumuzu
Ve yüreğimiz gücünü yitirdi mi 
Unutkanlık uykusundan uyandırın bizi
Sönmüş lambayı yakın yeniden 
Yine ses gelsin boşalan kadehlerden
Ben hep şarkı söylemekteyim orda 
Mayıs'ta ölen dostlarım arasında
Louis Aragon
<end>

<start>
Sen ey o çiçekler ey o değişmeler ayı 
Bulutsuz geçen mayıs bıçaklanmış haziran 
Bir daha artık ne o gülleri ne o leylakları 
Bir daha o ilk yazı unutamam hiçbir zaman
O korkunç kuruntuyu unutamam bir daha 
Alayı çığlığı kalabalığı güneşi 
Aşk arabalarını Belçika hediyelerini 
Havayı o arı uğultulu yolu sonra da 
O sakınmasız utkuyu kavgaları aşan 
Öpüşmenin kızıla döndürdüğü o kanı 
Çılgın halkın leylaklarla donattığı 
O ölüme gidenleri unutamam artık dünyada
Kutsal o eski zaman betiklerine çalan 
Fransa bahçelerini unutamam bir daha 
O akşamları büyüsünü o sessizliğin 
Gülleri yol boyunca ki gülleri sonra da 
O bozgun yeline karşı duran çiçekleri 
Alaycı topları o bisikletleri şaşkın 
Korkunun kanadı üstünden geçen erleri 
O perişan kılıklarını konaklıyanların
Ama neden bilmem bu benzetme kasırgası 
Durmadan hep aynı noktaya getirir beni 
Saint-Marth bir general kara bir dal yığını 
Orman yanında bir köşk Normandiya biçimi 
İşte tıs yok düşman karanlıkta dinleniyor 
Birden bize Paris düştü diyorlar bu akşam 
Dünya da ne o yitirdiğimiz aşkı bir daha 
Ne o gülleri ne de o leylakları unutamam
Flandres leylaklarını demetlerini ilk günün 
O tatlı izini yanakları söndüren ölümün 
Sonra sizi kaçışın gülleri taze güller sizi 
Yangın rengine çalan Anjou gülleri sizi
Louis Aragon
<end>

<start>
Ne kadar ufuk değişsekte 
Yürekte ahenksizlik kalan
Kişiler kişiler kişiler
Bütün bu saçmalıklar içinde
Sadece dekoru bize kalan
O alıp hep eve getirirdi
Aptal ve yobaz olanları
Okurdum tembelce uzaklaşmayı
Mevsimden kaçan bir gün gibi
Sadece dekoru bize kalan
Ne kadar balık değişsekte
Bütün sulardır tatlı olan
Bütün gözyaşları buharlaşan
Aylar geçip skor yazan
Sadece dekoru bize kalan
Ne kadar hapishane değişsekte
Ruhumuz ve bedenimiz taşınan
Aylar geçip skor yazan
Bu kadar iğrenç ihanetteler
Ateşler ve esinlikler
Sadece dekoru bize kalan
Kalp bu ekmek gibi kırdığımız
Sığırcık kuşları onu gagalayan
Gitmeliydim kalmak oldu hatamız
Meşalenin son ışığından
Sadece dekoru bize kalan
Louıs Aragon
Çeviren: Lolan
<end>

<start>
Hiçbir şeyi sürgit elinde tutamaz kişioğlu
Ne gücünü ne güçsüzlüğünü ve ne de yüreğini
Kollarını açtı sanırken bir haç olur gölgesi
Bir tuhaf bir acılı kopmadır günleri
Sıkı sarılmak isterken ezer mutluluğunu
         Mutlu sevi yoktur
Yaşamı şu silahsız askerlere benzer
Ki başka bir yazgıyla donatmışlardır onları
Neye yarar sabah erken uyanıp kalkmaları
Çaresiz ve kararsız kalırlar akşamları
Söyle bunları canım gözyaşını tutuver
         Mutlu sevi yoktur
Sevgilim güzelim yürekte yaram benim
Bir yaralı kuş gibi taşırım içimde seni
Ve şunlar ki bilmeden izler geçmişimizi
Yineler hep arkamdan ördüğüm sözcükleri
Ve ölmeye can atar koca gözlerin için
         Mutlu sevi yoktur
Vakit geç artık çok geç yaşamı öğrenmeye
Ağlasın yüreklerimiz topluca karanlıkta
Bunca mutsuzluk ah küçük bir türkü uğruna
Bir ürperti uğruna bunca sıkıntı bunca
Ve de bunca hıçkırık bir gitar ezgisine
         Mutlu sevi yoktur
Hiçbir sevi yoktur ki yoğrulmasın acıyla
Ve hele yurt sevgisi hele özellikle sen
Hiçbir sevi yoktur sarartıp soldurmayan
Ve hele yurt sevgisi hele özellikle sen
Hiçbir sevi yoktur beslenmesin gözyaşıyla
         Mutlu sevi yoktur
         Ama ikimizin sevisi budur.
Türkçesi:Tahsin SARAÇ
<end>

<start>
Kadın erkeğin geleceğidir
Renktir kadın onun ruhunda
Uğultusudur sesidir onun
Yoksa kadın eğer bir küfürdür erkek tanrıya
Meyvası olmayan bir çekirdektir yalnızca
Dili korkunç rüzgarlar estirir o zaman
Harap eder hayatı tahripkardır
Mahveder kendini kendi elleriyle
Söylüyorum işte size
Erkek kadın için doğmuştur aşk için doğmuştur
Değişecek bu eskimiş dünya değişecek
Önce hayat sonra da ölüm
Ve bütün birlikte paylaşılan şeyler
Hayatın ilk adımları ve kanayan buseler
İşte o zaman görülecek erkek ve kadın çiftinin hükümranlığı
Portakal ağaçlarının nasıl yeryüzüne bir kar gibi yağdığı
<end>

<start>
Boş eller ve gözlerle duruyorum yaşamın ve ölümün eşiğinde
Ve sesini duyduğum bu deniz; 
Boğulanları geri vermeyen bir denizdir zaman
Ve benden sonra dağıtacaklar ruhumu, ezik düşlerim
Sözlerim şimdiden ıslak dudağımda
Bir yaprak gibi kuruyor işte
Bu dizeleri kollarım sonuna kadar açıkken yazacağım
Duyulsun kalbimin orda dört kez çarptığı
Geçeceğim boğazımı ve sesimi ve nefesimi ve şarkımı ölümü göze alarak
Bendim seçen bu çarmıha germe boyutunu vermeyi dizelerime
Ve şans nasıl öyle düşsün üstüme dizelerin durağındaki bıçak
En sonunda gerekecek ölçüsüzlüğüme uygun bir ölçüye ulaşmak
Yaşam rüzgarların kat ettiği kocaman hüzünlü bir şato gibi geçmiş olacak
Yolu niye buraya düşmüştür kimse bilmez belki her şey bir düştür
Gençken meleklerin zaferi yakındır diye söz edilirdi bana
Ah nasıl inanmışım nasıl da kanmışım sonra yaşlandım işte
Oysa ihtiyarlara kalan çok ağır ve çok kısa öyle ki rüzgar başka türlü eser onlara
Kurbana tercih edilen gölge, ey zavallılar kimse medet ummasın gelecekten
Sokakta oynayan küçük çocuklar! Sonsuz acıyorum sizlere
Görüyorum önünüzdeki her şeyi mutsuzluğu kanı ve usancı
Hatalarımızdan hiçbir şey anlamamış olacaksınız
Düşlerimizden hiçbir şey öğrenemeyeceksiniz
Hiçbir işinize yaramış olmayacağız bedelini kendiniz ödeyeceksiniz
Omzunuzun çöktüğünü görüyorum
Alnınızdaki alışkanlıkların kırışıklıklarını da
Düşünün hele bir kez canlı parmaklarını etten ellerini çarka sokanları
Durum değişsin diye ve düşünün işte kafeslerini bile tartışmayanları
İnsanın hakkı olabilir umutsuzluğa, bir anlık duraklama hakkı yokken
Ve her şey alt üst olabilir, insan insandan sorumlu ise
Büyük olaylar yaratıldı gördük, ama korkunç olanları da vardı içlerinde
Zira her zaman kolay değildir ayırt edilmesi kötü ile iyinin
Siz de geçtiğimiz yerden geçeceksiniz açık bir kitap gibi okuyorum içinizi
İçinizde çarpan kalbi duyuyorum bu kalp nasıl çarpıyorsa benim içimde
Onu nasıl eskiteceğinizi biliyorum paslandırıp onu nasıl eskiteceğinizi
Moral bozmak için söylemiyorum bunu hiç’e bakmak gerekir
Yalnız değiliz dünyada şarkı söylemek için oyunsa şarkıların tümü demektir
Ne önemi var bir varsayım gibi beni yarı yolda terk etseniz de
Ben de terk ediyorum sizi son kez ayağa kalkan bir oyuncu gibi
Sitem etmeyin bana gözlerimde taşıdığım gölgeden bir şeyler yansırsa dışarıya
Artık bir armağan veremem size bu karanlık aşktan başka
<end>

<start>
sevgilim, hiçbir şey söyleme, bırak düşsün bu sözcük sessizliğin içine
uzun zaman avuçlarımda parlatılmış bir taş gibi
hızlı ve gösterişli bir taş ki
hayatımızın içine düşer gibi derin
katettiği bu uzun yol olsa olsa uçurumla buluşmak için
hani o sonu gelmez sessiz yolla zamandan önce buluşmak için
ve bir korku doğar işitemeyince hiçbir su sesini uzaklardan
hiçbir yere çarpmayınca vurmayınca duvardan duvara
hiçbirşeye, sonuçta evren bir bekleyiştir yalnızca bende elini tutuyorum.
yankılanması yok düşüşün, kulak verme beyhude
yok hiç bir şey bir iç çekiş bile yok, bir ses bile
düşer taş derinlere ve geçer karanlıkları
arttıkça baş dönmesi dahada artar gecenin hızı
kala kala fırlayıp gitmiş bir ağırlık kalır ve o belirsiz
yitik şarkı
kaçıp kurtulmuştur kaçırılmıştır yada yaralanmıştır dünya harikası
belki aşkta öyledir çoktandır
yada öyle değil hayır henüz aşk öyle değil
ölçüsüz ve çekilmez mühletten başka bir şey değil
kaçınılmaz bir azaptır o vahşice ertelenen
bir taş yada bir yürek kusursuz birşey
sonlanmış birşey ve canlı bununla birlikte
daha az benziyor bir taşa düştükçe derinlere
bu nasıl ters bir kuyu yırtıcı hayvan gölgesinin peşinden giderek yakalar kuşu
taş ise bütün taşlar gibi bir taş yinede
bıkar sonunda herşeyden dönüşür bir mezara
bak neler oluyor yükseliyor gibi geliyor kuyunun başında
bu bir çığlık değil çarpışma yada kırılma değil
ama belli belirsiz ve fır fır dönüyor kararsız korkak
solgun ve saf bir ışık bu derinlerden gelen
çocuk masallarındaki bir yaratığa benzeyen
kendimizden bir renk belkide sonuncusu.
şimdi aniden başa gelen her şey yeniden olabilirmiş gibi
şimdiden bulmuş çözümünü keza birisi
içeri girmiş görülmeden ve çekmiş perdeleri
ve taş devam ediyor düşmeye bir yıldız derinliğine
biliyorum şimdi dünyaya neden geldiğimi
anlatacaklar öykümü birgün o dolambaçlı serüveniyle
ama olsa olsa bir kışkırtma bu bir aldatmaca
sanki bir çiçek buketi gönderilmiş bir fakirhaneye bir akşamlığına
artık biliyorum neden geldim bu dünyaya
ve düşmeye devam ediyor bir taş nebülözlerin arasından
yukarı neresiyse aşağı da orasıdır bu sıradan gökyüzünde
söylediğim herşey tüm yaptıklarım öyle olduğumu sandığım halim
yapraklar kuruyan yapraklar bırakmıyor hiçbirşey ağaca
kollarının kımıltısından başka
önümde uzanan kış mevsiminin amansız gerçekliği
bir kıvılcımdır her insanın kaderi, her insan
bir susineğidir sonuçta bende neyimki zaten bir insandan başka
sevmiş olmaktandır gururum
sevmekten yalnızca
<end>

<start>
Bir garda tıpkı sağır ve dilsizler gibi
Acıklı bir dil konuşarak gürültünün koyulaştığı yerde
Garip hareketler yapıyor ayrı düşmüş sevgililer
Kışın ve silahların beyaz sessizliğinde
Ve gecelerin bakarasında oluşmaya geldiği vakit yeniden
Düş onun ateş parmakları bulutlarda kesişirse
Ne yazık ki demir kuşların üzerine olur
Bu tarlakuşu değil Ey yabanıl Romeo’lar
Ve bülbül de değil cehenneme dönen gökte
Ağaçlar insanlar duvarlar
Hava bej rengi bej ve bej
Anılar gibi duygulandılar
Karla kaplı bir dünyada
Geldiği an Fakat aşk da
Yine bulur arpejini
Hüzün dolu bir mektup ölesiye
Hüzün dolu bir mektup ölesiye
Kış birisinin yalnızlığına benzer
Kıştadır şarkı söyleyen kristaller
Donmuş şarabın anlamsızlaştığı yerde
Hüzünlü bir türkünün yavaşladığı yerde
Ve beni saran müzik
Çalar çalar çalar saatleri
Yelkovan döner ve gıcırdar zaman
Yelkovan döner gıcırdar zaman
Altın eşim kasımpatım benim
Mektubun niçin o kadar acı
Seviyorsam seni niçin mektubun
Açık denizde bir geminin batması gibi
Öylesine çığlıklar atar
Acı rüzgârların bastırdığı çığlıklar
Kendi uyaklarının titreyişiyle
Kendi suçlarının titreyişiyle
Sevgilim geriye kalan ne var
Sadece sözcükler bizim dudak boyamız
Sadece donmuş sözler bir ökseye takılan
Gün ki umutsuz şekilde doğar
Düş görür sürünür ölür doğar yeniden
Gesvres şatosunun hendeklerinde
Borunun benim için çaldığı yerde
Borunun senin için çaldığı yerde
Biricik hazinemizi yaratacağım bu sözcüklerden
Azizlerin önüne konan sevinç dolu buketler
Ve onları uzatacağım tatlım bu sümbülleri
Bu yörekent leylaklarının yavşanların mavisini
Ve kadife bademi dallarıyla satılan
Mayıs panayırlarında o beyaz çanlar gibi
Mügenin bizim toplamaya gitmeyeceğimiz taa
Taa ah çiçekli sözcükler gevşer orda
Çiçekler döker çiçeklerini esintisiyle rüzgârın
Ve kapanır gözler cezayir menekşeleri gibi
Yine de şarkılar söyleyeceğim senin için yankı verinceye kadar
Seni sonsuz sevecek olan yüreğimdeki kırmızı kan
Bu nakarat bir tralallam gibi gelebilir insana
Belki de bir gün söylediği sözcükler
Bu yıpranmış bu basit yüreğin işareti olacak
Şahane bir dünyanın bir tek sen bileceksin
Güneş parıldıyorsa ve titriyorsa sevda
Bunun nedeni sonbaharda bile inanmayarak ilkbahara
Ben başkalarınınkine benzemeyen bir tralallam söylemiş olacağım
Türkçesi: Gertrude Durusoy-Ahmet Necdet
<end>

<start>
... Ve kıyısında bekliyorum ben onun, bir lezzet yıldızıyla kemirilmiş olarak... O kadının olacağını ben, ki anlamaz sözleri, erkeğin olmayan sözleri.
S.J. Perse - Etroits sont les vaisseaux
O yılın 
İlk gününe kadar o yılın 
Ocakta ilk gününe kadar o yılın 
Ey yontulmuş tümceler bir kalem gibi ey yongalar 
Yongaları bitmez tükenmez düşüncemin 
Başlaması şiirin yeniden başlaması 
O bitmez tükenmez başlaman senin sen ki zamansın 
Saymaya başlıyorum zamanın başlangıcından 
O yılın ilk günü kara balçıkta sarı 
Düşünceler vardı gene Sevgilim Ey
Kış güneşim canım benim
Gölgelerin uzaması bir gelişigüzel uyuyanlarca 
Her yönde çayırda Noel çağında yemyeşil çayırda hep 
Ey bitiren güzel daha güzel ey bitirmekten
Sevgilim ey başlangıcı güzelliğinde yılın 
Ey gül başlangıcında yılın 
Yontun kalemini yontun hep yorgunluğumun 
Hiç yoktu bunca güzelbunca yeşil olduğu bunca 
Taze düşünceler için hiç
Ve sen yanımda benim bir soluyan bir geniş tarla gibi 
Bir güzel kış güneşi altında bir dökülmüş yapraklar içinde 
Üstüne senin üstüne güneşi genç güneşi okşayan kışın 
Ah başına kadar yılın 
Kıskanırım güneşi ben düşüncelerini ben
Nereye gittin ki dökülmüş yapraklar arasında 
Güzel kış güneşim ey güzel kış güneşim 
Dokunduğu şeyin rengine giren 
Öyle genç kara ve yeşil 
Gölge ağaç hava güneşim
Çeviren: Sait Maden
<end>

<start>
Sen ki gülsün bu vaktinde yılın ey gizemli gül
Büyü duası gibi hâlâ yeşil kesikli bir ağaç 
Sadece girmiş bir ağaç asılı toprağa ve toprakta mezar karşıtı bir haç
Sakat bir adamotu 
Kış ayında kök salan 
Çarşaflar altında hala sinsi bir el gibi okşayan 
Uykulu bacaklarını kışın
Hâlâ don topraktaki kökler 
Hiç bir şey sezemez daha önceden bu yeşil ürperişi bu tatlı gerinmeyi 
Büklüm büklüm gözleriyle o yumuşak sap o dönen koltukaltı toprağın
Çiyden ve etten bahar
Geleceğin üstünde bu kara parmaklıktan hiç bir şey 
Hiç bir şey bu cırnaklar donanımından 
Bu cırcırlar yapmacığı bu cansız 
Güvercinler bürümcüğünden
Hiç bir şey ele vermedi bu koku parlamasını bu gözkapaklar 
Patlamasını bu körpe serin pusuyu bu sereserpe 
Renkler solumasını ki olacak 
Gül
Ey çalıların o her yıl yeşerme sabırsızlığı 
Kavrayan inanmazlık o beni her şeyin dönemecinde 
Lâleyle kardelen ve ilk kadifemsilerin incecik buzu 
Bir iç daralması bir eskisinden daha uzun görünen her şey 
Bu geç kalan cevizden duyduğum tasa ve gemler evecenliği 
Ya çiçek açmazsa bu kez hiç bir şey diye ve dağıtmazsa 
Kaygımı yasemin de nergis de 
Zambak gerekmez ki en azdan bana geri dönmüş sanayım diye
Gülü
Bu bütün renk alan açılan çocuklaşan şey 
Bu bütün el ayası çarpıntı ve soluk olan şey 
B u kırılgan ürperişli ilik kalkan 
Bu erkenciliği dudağın bu yaraya 
çağrı gibi çok pürüzsüz deri baharda 
Ama öyle geliyordu ki şimdiden bana 
Gösteriyordu yaprak kanını ilk yıldızını solgun bir noktasını bir sözverişini
Gülün
Güle gelince bu yıl 
Çünkü yeteri kadar kar görmedi don tutmadı pek 
Sönmüş dönmüş olsaydı gül o derinliğinde şimdi 
Sonu olsaydı gülün 
Ezilmesi solması büzülmesi olsaydı gülün 
Bir yeraltı belâsı bir bilinmez larvalar belirtisi için 
Bir vakitsiz pas hastalığı bir özsu eksilmesi bir çeşit 
Loğusalık humması kızıllık ve solgunluk içinde 
Bir koku bir afat vurması bir hormonlar ilerleyişi 
Bir burcular bozgunu yarık ve çatlak aynı zamanda 
Batkı hem de batkısıysa bu
Gülün
Nice bir uzun bu yıl bir nice 
Bu bitmez bekleyiş gülü
Sonra tüketircesine soluğu yıkıp gidercesine 
Dirliği yok edercesine dileği 
Delsin giderek delsin 
Dirilir gibi dirilmez gibi durup 
Gene de delsin
Gül
Adını sesleniyorum dilimi 
Dayıyorum damağıma öğreniyorum 
Derinden esinlenip rüzgârdan yaklaştığını 
O buruk erkini yakında varlığını 
Seziyorum karanlık ışığını erkenliğini 
Taçyapraklarının irkilmesini derken alıyorum 
Ağırlığını ilkin elime 
Kadehe şarap dökercesine 
Hafifliğini oynak bir buğu gibi 
Parmaklarıma Nerdeyse bir düzyazıyle kesilen uyumlu yürüyüş gibi
Adını söylüyorum yeniden
Gül
Sen ki gülsün bakırdan ve kükürtten 
Koyu kırmızı gül ve bembeyaz gül 
Ateş gibi külün beyazlığında 
Açılan ağız gibi
Sen ki gülsün ey göz kamaştıran gül bu vaktinde yılın 
Ki nesi varsa övgüdür senin şanına görünüşüne 
Ey gül ki varlığınsın adınsın
<end>

<start>
Sâdîye benzeti
Bir yerde yürüyordum ayağımın altında var sanıyordum o yer 
Tatlı ince kusursuz ve kille kıyaslanmaz 
Kuma karşıt ve suya hasım 
Kendinde taş bilmeyen şiir diline benzer 
Ayağım hiç bir otu çiğnemiyordu yine de bir koku geliyordu ardınca
Bir dize gibiydi ölçüsüz uyaksız 
Öyle gizemliydi ki bir çiçek iç çekişi yayıyordu duruşunda 
Elimle dokundum ayağımdaki bu güzelim toprağa 
Kaçtı parmaklarımdan uzun süre kuytuda bırakılmış bir şarap gibi
Bellekle okşanan bir anı gibi 
Vücudu hafifliğiyle doldurup dudağı geçmeyen bir şarkı 
Karları birdenbire unutamayan bahar 
Bölüştürülen mutluluk günün bütün saatlerinde 
Çeşmede güvercinlerin içtiği inciler doğusu gibi
Kokusunu getirdi parmak uçlarım bana, bilemedim ben 
Burcuları adlandırmak üzere yetişmedi burnum daha çocukluktan
Amber mi tripoli mi lantan mı kaad-ı hindî mi * 
Hangi somakileşmiş günlük hangi taşıllaşmış eğrelti miski 
Adını söyle bana ey burcu burçu toprak ey ateş pelesengi ey kadın külü
Dilimde gece tadı rüzgâr biberi 
Söyle bana ağır kızıl şeker adını
Ve toprak dedi bana, o yabansı toprak ağzıyle 
Toprak dudaklarından seven dudaklarıma benim 
Eh tanımazsın ya sen beni insan ben aynıyım yine de 
Çocukken oynadığın toprakla aynı ağır toprak 
Savaşlarda saklayan seni kapkalın bekleyen seni 
Kollarına son uykun için ne az bulunur ne de 
Değerli toprak
Sadece sadece gençliğimde bir ilgim oldu 
Kökleriyle uzantılarıyla ararken varlığımda 
İçime getirdiği günşle rengini çürüntüsünü taçyapraklarının
Gülle güldür işte o 
Beni böyle ta derinden sarıp susatan 
Sen beni ellerine ağzına alan nankör peki ya nasıl 
Nankör âşık nasıl tanımadın gülü sen
Sana ayrı bir toprak vereni hem de
Benim o toprak 
Düşün o dinç ayağıyla o çıplak parmaklı 
Çiğneyişiyle öz malı adımıyla bastığı toprak 
Yağmurların boş yere yıkadığı 
Bitkilerle böcek1erin her türüne 
Uzak dişilere tutkun ağaç tohumlarına karışmış toprak 
Bu çürümüş kertenkele kokan 
Bu ten yıkıntılarının gizlerini toz içinde saklayan toprak 
Bu çürük üzümler ve mercan toprağı 
Gazel sürülerinin geçtiği gölgeye çağrı toprağı 
İlençli açlıklar ateş basmalar toprağı 
Bu testiyle sıvanın komşuluk ettiği mor ve yeşil döküntüler dolgusu 
Bu tüyle pençeler gözler ufalanması 
En sonu bu çığlık ve irkilme tozu bu sülünler ve meyveler sungusu
Toz haline gelmiş mezar tadı bu 
Bu güneş gecesi
Ben olan toprak en sonu
Yaban toprağı çukur toprak; çılgın toprak. 
Yararsız otlar kuru kütükler 
Uyuyan taneler yitik fideler kopuk dışkanatlar taşıyıcısı 
Tehlikeli, toprağı vaktinden önce çatlayan tohumun 
Ve donduran göz aşısını kalem aşısını 
Irmakların karnı gibi ekşice toprak 
Havası bozuk toprak vaktinde önce döllenmiş 
Hâlâ sabırsız toprak 
Her geçenin her boranın oynaşı toprak 
Anlaşılmazlık ve piçlik toprağı 
Kış ve sömüren yaz kırması toprak 
Ansızın içerine gömülür bıçak ve işler sende 
Çevirir çizer seni dürter üzer seni ve işte 
Otundan ayıklanmış güçten kesilmiş sürgü çekilmiş olan 
Yeni toprak uyan toprak 
Bu mis kokulu ekime sunulmuş toprak burun gibi burcuya
En sonu ben olduğu toprak 
Sun kendine gül olanı
<end>

<start>
Yağmur damlalarını kıskanırım
Öpücüklere fazla benzediğinden
Her parlak şeyin gözleri
Kıskanmak için haklı bir neden
Kıskanırım kıskanırım
Arıların sokmalarını bile
Kıskanırım unutkanlığı ve belleği
Uykuyu ve terkedilişi de
Seçmiş olduğu kaldırımı
Rüzgârın okşayan ellerini
Benim o diri kıskançlığım
Düş görürken uyandırır beni
Kıskanırım bir şarkıyı bir sitemi
Bir nefesi ve bir sızlanmayı
Kıskanırım kıskanırım sümbülleri
Hoş bir kokuyu bir anıyı
Kıskanırım kıskanırım heykelleri
Boş ve fettan bakışlarını
Kıskanırım susmaya görsün
Kıskanırım önündeki boş kağıdı
Bir gülüşü ya da bir övgüyü
Bir ürperişi kış gelince
Değiştirdiği elbiseyi
Bir an için dışarıya çıkınca
Kömür tozlarıyla dolu bu dünya
At tekme atar ısırır köpek
Sen deli misin Giyiniyorsun
Sokağa çıkacaksın demek
Sokağa çıkacaksın ne serüven
Hem de bensiz kötü bir oyun bu
Öylesine korkarım arabalardan
Ateş kadar korku verir bana su
Günlerimin tümü O’nunla dolu
Evren ise O’nun yansımasıdır
Kırlangıçların hemen ardında
Gökyüzü olduğu gibi kalır
Cezayir menekşelerinin sapıklığı
Parmaklarının arasındadır gözleri
Elleriyle soğuktan bembeyaz olmuş
Damların üstündeki karlar gibi
Çeviren: Gertrude Durusoy / Ahmet Necdet
<end>

<start>
İşte otuz yıldır bu gölgeyim ben ayaklarının dibinde
Hep ardınsıra gezen kara bir köpek candan bağlı bir köpek
Senin dik boyunun altına saklanır öğleleri
Ve çıkar tarlalara yandan vurmuş güneşle oynamaya
Lambaların ipliğine sarar seni ve büyür kısık oldukları ölçüde
Nasıl seversin akşamı okumak için odalarda içinden geldiği gibi
İşte yalnız o zaman yükselirim de tavana kadar
Kapılır giderim sayfaları çeviren elini tekrarlamaya
İşte otuz yıldır aklım senin aklının gölgesi
Boşuna söyleyip dururum sanıyorlar
Bilmem hangi garip inceliğimle
Kara olan her şey gölgeden değil diyorlar
Dediğimden alıyorlar bunu ondan bırakıyorlar
Seni sevmekten vazgeçirmek için de beni
Bir yontu koyuyorlar tensel gerçekliğin yerine senin
Taş bayraklı bir simge bir vatan
Ve dayadılar mı kitaplarımın o yumuşacık koltukaltına kağıt açacağını
Hiç mi hiç anlamıyorlar niçin haykırıyorum
Senin kanınla kanıyorum görmüyorlar
Şarkını onlar için ne anlam taşır soruyorum biraz kendime
Sesimde kırılan her sözcük senin boğazının bir katkısıdır bilmiyorlar mı
Kollarını görmüyorlar mı ruhumun çevresinde
Ruhumdan söz açacağım bir defalık şurada
Karıştırılmış oyun kâğıtlarıdır insan dediğin
Valeleri papazların kızların kırmızısı karası
Ama uçucu renkler arasında karıştıran parmaklar vardır bir de hava
Benim seçmediğim iki bilinmeyenden oluşuyor bedenim
Ve dehşetle görüyorum ellerimin üzerinde belirdiğini yaşın bakır lekelerinin
Ki hiç bir şeyini anlatmayacak olduğum o babanın ellerine damga vururdu
Kendisinden olsa olsa bu baş eğme tarzını edindiğim kişinin
Sağ yanından zor işitmesini hem işte bende de var bu
Kulak biçimini anamdan almışım
Bir de saç bitişini
Ama ruh bunlardadır işte bunlarda
Silik şaşkın şekilsiz bir ruhtu bu daha
Işıktan söz açıldı mı zor anlayan kör bir ruh
Bilinmeyen bir ruh nerden ortaya çıktığı
Hangi atadan çağların felâketinde
Yaşamamış zırdeli akıl almaz hangi amcadan
Ya da sadece o büyük utancından annemin ben dünyaya geldiğim zaman
Şöyle böyle bir ruh kötü eğelenmiş bir ruh taslağı kirpi gibi bir ruh ve yitirilmesi
Üzmeyeceğe benzer bir ruh savaş alanlarında demiryolu kazalarında
Ne işe yarayacağı bilinmeyen zavallı bir ruh
Şimdiki zamana kapılmış giden
Değil Hamlet tarzında bir Ofelya saçı ancak
İçinde mektup olmayan bir şişe denizde
İşsiz bir kıraathane müşterisinin yuvarlayıp durduğu bir Japon bilardosu topu
Sense düşüyorsun ya sıfıra ya yüze
İşte tıpı tıpına böyle
Vestiyerde bir ruh ve sarhoş müşteri bulamıyor artık numarasını
Karnaval akşamı için bir ruh yarınsa atılacak bir maske
Takımı bozulmuş bir ruh giyilip dışarı çıkılmaz artık onunla
Taşınması da ağır ve her zaman durması gereken zehir
Hiç anlamamışımdır neden özen gösterdiğini ruhuma
Kürekle bulunur bunun gibileri
Ama ne der başkalarının gündüzünü ilk defa gören
Ameliyat mucizesiyle
Ruhum ne dedi sen onu kılıfından böyle çıkardığında
Biçim verdiğinde kendine benzer
Kollarında anlayınca bir insan olduğumu
Bıraktığım zaman iğreti yaşamayı ve sırıtmayı kendim olabilmek için elinin değmesiyle
Alın şu ruhumun kitaplarını alın da açın rasgele bir yerinden
Parçalayın en iyisi anlamak için
Kokuyu da gizemi de
Açın sayfaları bir hoyrat parmakla buruşturun yırtın
Bir şey kalır onlardan yalnız
Bir mırıltı bir nakarat
Bir şey anlatmayan bakış
Uzun bir teşekkür kekeme
O çayır gibi mutluluk
Çocuk- Tanrı'sı karasevdamın
Duaların Ave Maria'sı
Sürüp giden uykusuzluğum.
Açan göğüm çiçeklerim
Ey aklım ey çılgınlığım
Mayıs ayım ezgilerim
Cennetim yangınım benim
Elsa yaşamım evrenim
Çeviren: Sait Maden
<end>

<start>
Ne gelir elimden Yaşamında insanlar vardı
Onları sinekler gibi kovan elinse
Ayırt edemiyordu beni besbelli
Söz verdim Ağzımda kalacak geçmiş zaman
Pek yavaş eritilmesi gereken bir pastil gibi
Söz verdim Hiç konuşmayacağım geçmişi
Ama söz açmanın gereği var mı düşünüzde kemiren hayvandan sizi
Kemirsin diye sizi duyuyor musun yüreğime vuran gagasını
Söz açmanın gereği var mı düşlerindeki insanlardan
Orda yaşamında olsunlar diye kemirmek üzre beni
O düşlerindeki insanlar o yabancılar
Bense kovdum kendimden senin soluğun senin soluman olmayan her bir şeyi
Hayınlık ettim senden önceki göğe senden önceki ilkyaza sevincime acılarıma bense
Hayınlık ettim senin uğrunda baş dönmesine rüzgâra kadınlara
Tam bir sadakatsizlik umacısı olup çıktım senin için
Tahta mobilya gibi javel suyundan geçirdim geçmişimi
Bütün rahatlığınla yemek yiyebilirsin bu masada sen
Ne bardak izi var üzerinde ne şarap izi
Bak nasıl oyulmuşum unutuluşla
Oyulup çizilip kırışıp delik deşik olmuşum unutuşla
Yok artık bildiğim tek şey kendimden
Cehennemim senin cehennemin
Üstünde yara izlerinden başka damga yok
Senin acı çektiğin yerde
Bıçak derin iz açtı bende Çentik çentik oldum
Senin acı çektiğin yerde
Yalnız senin çektiğin acıyla dolu bütün belleğim
Yalnız seninle kanıyor bütün belleğim
İşte ezik içinde dizlerinin dibinde senin
Her şey bir yara bir delik çtı üstünde
Ayakkabındaki her çakıl
Zavallı bitkin omuzun
Birdenbire gecenin göz çukuruna çevrilen kurşun gözlerin
Bu akşamki haça gerilme bu bin dokuz yüz otuz sekiz yılındaki
Ve gövdenden daha çok ruhuna saplanan hançer
Cezasız kalan cellatların sana sözle ettikleri bu işkence
Bugün de arada bir ettikleri benimse arada bir engel olamadığım işkence
Geçerken söylenen bir söz postaya atılmış bir mektup
Ve kolay öldürme aracı telefon
Ah sevgilim bir hiçten öyle çabuk yaralanan bir çocuk gibi
Bende geçer bu bende
Derin bir çizik açar kollarım boyunca derin bir çizik sinirlerim boyunca
Ve ağzımda öldürme tadı bir tersine söz yüzünden
Bağışlamam seni sıyırıp geçen hiçbir şeyi
Vay haline seni ağlatan şeyin
İçimi kıyım kaplar sana eller bir iş etmeye görsün
Bir tayfunla tıkanır sanki karnım kollarım göğsüm
Çılgınlığım ateşim kanım dipten kopan dalga gibi tüm
Başkaları sevgilim
Sevmediler seni kin duyacak kadar
Çatlayacak kadar gözbebekleri
Yitirecek kadar duyguyu rengi gündüz
İyidir iyidir söz açmayacağım hiç bundan
Saklayacağım hep öfkeyi ağzımda
Çiğniyorum geçmişi işte vahşi ağzımda
Bu acılığı ben bu köpüğü ağzımda
Ak ve kızıl ağzımda
Pek yavaş eritilmesi gereken bir pastil gibi
Çeviren: Sait Maden
<end>

<start>
Gülü yaratacağım senin için
Senin için anlatılmaz gülsün sen
Az sözle o sözler ki hep gülün ardında yürür saygıyla
O güle yabancı sözlerle ancak gösterilen gül
Kopan çığlıkta ve çığlığı salan acıda olduğu gibi
Ve haz yıldızları gösterir gibi aşkı uçurumun üstünde
Gülü yaratacağım senin için tapınan parmaklarla
Onlar ki mihrap oldular kavuştular birbirlerine yolunup döküldüler
Gülü yaratacağım senin için o kollarından
Başka yataklan olmayan sevgililerin saçağı altında
Taş yontuların itirafsız ölülerin yüreğindeki gülü
Saldıran köylünün gülünü tarlasında çıkan gömüye
Kırmızı kokusunu bulunmuş bir mektubun
Ki bana bir şey demez ne bir övgü ne de bir sövgü
Kimsenin bilmediği bir buluşma sözünü
Kaçan bir orduyu sert rüzgârlı bir günde
Bir annenin adımını bir zindan önünde
Bir erkeğin türküsünü zeytinlikler altında dinlenme vakti
Sisli bir ülkede bir horoz döğüşünü
Yurdundan ayrı düşmüş askerin gülünü
Gülümü yaratacağım senin için hem de ne kadar
Elmas varsa deniz suyunda o kadar gülü
Ne kadar yüzyıl varsa gök tozları içinde o kadar gülü
Tek bir çocuk kafasında ne kadar düş olabilirse o kadar
Ne kadar aydınlık içerebilirse bir hıçkırık o kadar hem de
Çeviren: Sait Maden
<end>

<start>
Daha büyük bir rüzgâra karşı yazıyorum ve kızmasınlar 
Sadece şişirilmiş yelken olanlar 
Bu rüzgâr daha güçlü eser ve daha kırmızıdır kor
Tarih ve aşkım hep aynı adımlarla yol alıyor 
Daha büyük bir rüzgâra karşı yazıyorum hem ne gerek bana 
Okumayanlardan buğdayların kumrallığında
Geleceğin ekmeğini ve bana ne gülenlerden benim için her kapı 
Senin geçidin olsun ve her gök senin gözlerin 
Giden bir tramvay hep bir şeyler götürür senden
Daha büyük bir rüzgâra karşı bulutlu bir havada 
İstediğim gibi yazıyorum hem ne yapılabilir sağırlara 
Kötü bir oyunda hile gibiyse şarkı söylemek onlar için
Hiç bir aşk yok ki bizim aşkımız gibi olsun 
Bana yol göstermekte adımlarının izi 
Güneş değil sensin ısıtan beni
Ellerinin renginden anlıyorum güneşi 
Aşksız güneş rastlantısal bir ömür 
Aşksız güneş bu yarın sız bir dündür
Ayrılıklar varsa çekip giden hep sensin 
Hep bizim aşkımız var ağlayan her bir gözde 
Hep bizim aşkımızdır yolu şaşırılmış sokak
Bu bizim aşkımızdır yol kapanınca sensin 
Sensin sızlayan yürek hareket edince tren 
Sensin tek eldivene eş olacak eldiven
İnsanı solduran her bir düşünce sensin 
Uzun uzun sallanan mendiller de sen 
Sensin gemilerin güvertesinde giden
Susan hıçkırıklar sen agucuklar sen 
Ve akşam eşikteki sessiz itiraflar 
Ağızdan kaçan bir fısıltı uykuda söylenen sözler
Yakalanmış bir gülücük uçuşan perde 
Bir okul avlusunda uzaktan yankılanışı seslerin 
Bir iki üç diye sayan çocuklar ebe sırası kimde
Geceleyin damlar üzerinde güvercinlerin sesi 
Hapishanelerin iniltisi dalgıçların incisi 
Şarkı söyleten ve susturan her şey sensin
Ve söylediğim şarkı da sen o büyük rüzgâr ile
1947 
Çeviren: Gertrude Durusoy / Ahmet Necdet
<end>

<start>
Korkunç korkular yaşıyorum 
Yazdığı o üç satır yüzünden 
Eldivenleri masanın üzerinde 
Bir karakedi yolumdan geçen
Kuş, yıldız ya da merdiven 
Her şey buz gibi kötü bir işaret bana 
İnsana korku veren bir dille 
Ondan söz eder bütün bir dünya
Cuma nın bana bıraktığı bu 
Cumartesi O nunla ne yapacak kimbilir 
Çekinirim bir sözcük O nu incitir diye 
Söylenen her şey bana korku getirir
Hem öyle niçin sessizliğe bürünmek 
Yandaki odada durup dururken 
Bir sırdır Onun bu suskunluğu 
Benim için farkı yok işkenceden
Korkunç bir korkuyla çekinirim ben 
Var olabilen hemen her şeyden 
Yanlış anlaşılabilen bir cümleden 
Kaldırım taşlarından kiremitlerden
O uyuyor bense ölmüş sanıyorum 
İşte bir önseziş daha 
Kalbim bir kapı gibi çarpar
Çeviren: Gertrude Durusoy / Ahmet Necdet
<end>

<start>
Âlâyiş-i dünyâdan el çekmege niyyet var 
Yakında adem dirler bir şehre azîmet var
Uçdı bu fezâlardan mürg-ı dil-i nâlânım 
Ârâm idemez oldum efkâr-ı seyâhat var
Nûş eylese bir âşık tâ haşre dek ayılmaz 
Bezm-i feleğin bilmem câmında ne hâlet var
Bu hâlet ile ey dil sağ olmada âlemde 
Derd ü gam-ı dilberle ölmekte letâfet var
Gitdükçe harâb eyler mülk-i dil-i vîrânı 
Dehrün bu cefâsından bir şâha şikâyet var
Ser terkine kâ'ildir dünyâya gönül virmez 
Terk ehlinin ey Bâkî başında sa'adet var.
<end>

<start>
Hattım hisabın bil dedin gavgalara saldın beni
Zülfüm hayalin kıl dedin sevdalara saldın beni
Geh ebr veş giryan edip geh bad veş püyan edip
Mecnun-ı sergerdan edip sahralara saldın beni
Vaslım dilersin çün dedin lutf edeyin olsun dedin 
Yarın dedin birgün dedin ferdalara saldın beni
Yusuf gibi izzette sen Yakub veş mihnette ben 
Dil sakin-i beytül hazen tenhalara saldın beni
Baki sıfat verdin elem ettin gözüm yaşını yem
Kıldın garik-i bahr-ı gam deryalara saldın beni
<end>

<start>
Her kaçan gönlüme fikr-i ârız-ı dilber düşer
Guyiyâ mir'âta aks-i pertev-i hâver düşer
<end>

<start>
Ey gönul 
Erkanı devlet icre hemet kalmadı
Kimden umarsın kerem
Ehli muruvvet kalmadı
Nefsi nefsine oldu alim 
cumlesi hayret dir
Kimseden kimseye 
hiç derman ve takat kalmadı
<end>

<start>
Bir lebi gonca yüzü gülzar dersen işte sen 
Har-ı gamda andelib-i zar dersen işte ben
Lebleri mül saçları sünbül yanagı berk-i gül
Bir semenber serv-i hoşreftar dersen işte sen
Payine yüzler sürer her serv-i dil-cuyun revan
Su gibi bir aşık-ı didar dersen işet ben
Zülfü sahir turrası tarrar şuh-ı şivekar
Çeşmi cadü gamzesi mekkar dersen işte sen
Firkatinde teşne leb hatır perişan haste dil
Künc-i gamda bi-kes ü bi-mar dersen işte ben
Gözleri sabr u selamet ülkesini tarac eden
Bir amansız gamzesi Tatar dersen işte sen
Bakiya Ferhad ile Mecnun-ı şeydadan bedel
Aşık-ı bi-sabr ü dil kim var dersen işte ben
<end>

<start>
Zülf-i siyâhı sâye-i perr-i Hümâ imiş
İklim-i hüsne anın içün pâdişâ imiş
Bir secde ile kıldı ruh-i âftâbı zer
Hak-i cenâb-ı dost aceb kîmyâ imiş
Âvâzeyi bu âleme Dâvûd gibi sal
Bâki kalan bu kubbede bir hoş sadâ imiş
Görmez cihânı gözlerimiz yârı görmese
Mir'ât-ı hüsni var ise âlem-nümâ imiş
Zülfün esîri Bâkî-i bîçâre dostum
Bir mübtelâ-yı bend-i kemend-i belâ imiş
(13-01-2001)
<end>

<start>
Nedür bu handeler bu işveler bu nâz u istiğnâ
Nedür bu cilveler bu şîveler bu kâmet-i bâlâ
Nedür bu pîç pîç ü çîn çîn ü hâm-be-hâm kâkül
Nedür bu turralar bu halka halka zülf-i müşg-âsâ
Nedür bu ârız u hadd ü nedür bu çeşm ü ebrûlar
Nedür bu hâl-i Hindûlar nedür bu habbetü's-sevdâ
Miyânun rişte-i cân mı gümiş âyine mi sînen
Binâgûşunla mengûşun gül ile jâledür gûyâ
Vefâ ummaz cefâdan  yüz çevürmez Bâki âşıkdur
Niyâz itmek ana cânâ yaraşur sana istiğnâ
<end>

<start>
Hoş geldi bana mey-kedenin âb ü havâsı 
Billâh güzel yerde yapılmış yıkılası
Zibâ yaraşır hil’at-i nâz ol boyu serve 
İki kolumu etsem ana bel dolaması
Dikkatler ile seyr ederiz yâri serâpâ 
Görmez mi idik biz de eğer olsa vefâsı
Dünyâ değer ol mâh-likaa dilber-i garrâ
Yusuf’ta dahi yoktur anı hüsn ü behâsı
Meddâh olalı çeşm-i gazâlânına Bâki
Öğrendi gazel tarzını Rûm’un şuarâsı
<end>

<start>
Ferman-ı aşka can iledür inkiyadumuz 
Hükm-i kazaya zerre kadar yok inadumuz
Baş eğmezüz edaniye dünya-yı dun içün 
Allah'adur tevekülümüz i'timadumuz
Biz mükteka-yı zerkeş-i caha dayanmazuz 
Hakk'un kemali lütfunadır istinadumuz
Zühd ü salaha eylemezüz iltica hele 
Tutdı egerçi alem-i kevn-i fesadumuz
Meyden safa-yı batın-ı humdur garaz heman 
Erbab-ı zahir anlayamazlar muradumuz
Minnet Huda'ya devlet-i dünya fena bulur 
Baki kalur sahife-i alemde adumuz
Bâki
*************************
Güncel Türkçe Uyarlama
Aşkın fermanına boyun eğmekliğimiz ta candan ve yürektendir. Bu uğurda alın yazımıza karış zerre inadımız ve karşı koymamız söz konusu değildir.
Şu alçak dünyanın birtakım geçici menfaatleri uğruna aşağılık kimselere boyun eğmeyiz. Bu yolda bütün tevvekülümüz, bütün güvencimiz Allah'adır. O'nun hükmüne rıza gösteririz.
Biz geçip gidici mevkii ve makam ile makam ile edin,lmiş altın işlemeli yastıklara sırtımızı verip dayanmayız. Bütün dayanağız Cenabıhakk'ın noksansız ve sınırsız lütfunadır.
Hele sofuluk ve gözü kapalı dindarlığa asla sığınmayız. Velev fesadımız bütün mevcudat alemini tutmuş bile olsa!
Bizim içkiden anladığımız küpün içindeki safadadır. Her şeyi, gördükleri dış yüzüyle değerlendirip hüküm verenler, bizim meramımızı asla anlayamazlar.
Dünya devleti geçip gider ve yok olur ama Allah'a binlerce şükürler olsun ki, bizim adımız alemin sayfasında Baki kalır.
Uyarlama: Xalide Efendiyeva Hanımefendiye teşekkür ve hürmetle
antoloji.com
<end>

<start>
Nâm u nişane kalmadı fasl-ı bahardan 
Düşdü çemende berg-i dıraht itibârdan
Eşcâr-ı bâğ hırka-i tecrîde girdiler 
Bâd-ı hazân çemende el aldı çenârdan
Her yanadan ayağına altun akup gelir 
Eşcâr-ı bâğ himmet umar cûy - bârdan
Sahn-ı çemende durma salınsın sebâyile 
Âzâdedir nihâi bugün berg ü bârdan
Bâkî çemende haylî perîşân imiş varak 
Benzer ki bir şikâyeti var rûzgârdan
Vezni: Mef'ûlü Fâilâtü Mefâîlü Fâilün
<end>

<start>
Dil ne mihnetden kaçar hergiz ne gamdan incinür 
Hecr elinden çekdügi cevr ü sitemden incinür
Katlüme engüşt-i yâr itsün işaret gam degül 
Kangı nâ-dândur o kim hükm-i kalemden incinür
Olsa kahruñla mukayyed lutfıdur ihsânıdur 
Yâr eger incinse de mahz-ı keremden incinür
Kâmeti servin nem-i eşküm ser-efrâz eyledi 
N’oldı ol nâzük-nihâle şimdi nemden incinür
Gözlerüm yaşını sûfî istemez yem kıldugum 
Görmedüm bir böyle hâr ‘âlemde yemden incinür
Hûn-ı eşküm bir zamân âlûde kıldı işigin 
Baña dil-ber Bâkıyâ dahı o demden incinür
<end>

<start>
Hadden efzûn mihrüm ol nâ-mihrbân bilmezlenür 
Hep bilür çok sevdügüm ammâ hemân bilmezlenür
Âşinâlık virmeyüp bîgâne resmin kullanur 
Nâz ider her gördügince bir zamân bilmezlenür
İltifât-ı hâl-i dervîşe ‘ulüvv-i şân komaz 
Hep bilür ahvâli şâh-ı kâm-rân bilmezlenür
Gamzesi zahm urdugınca la’li dermân itmede 
Gerçi kim dil derdin ol âşûb-ı cân bilmezlenür
Nâz u istignâ ile Bâkîye tokınmaz geçer 
Râst gelse yolda ol serv-i revân bilmezlenür
<end>

<start>
Ey pây-bend-i dâmgeh-i kayd-ı nâm u neng 
Tâ key hevâ-yı meşgale-i dehr-i bî-direng
Añ ol güni ki âhir olup nev-bahâr-ı ‘ömr 
Berg-i hazâne dönse gerek rûy-ı lâle-reng
Âhir mekânuñ olsa gerek cür’a gibi hâk 
Devrân elinden irse gerek câm-ı ‘ayşa seng
İnsân odur ki âyîneveş kalbi sâf ola 
Sîneñde n’eyler âdem iseñ kîne-i peleng
İbret gözinde niceye dek gaflet uyhusı 
Yitmez mi saña vâkı’a-i Şâh-ı şîr-ceng
Ol şeh-süvâr-ı mülk-i sa’âdet ki rahşına 
Cevlân deminde ‘arsa-i âlem gelürdi teng
Baş egdi âb-ı tîgina küffâr-ı Üngürûs 
Şemşîri gevherini pesend eyledi Freng
Yüz yire kodı lutf ile gül-berg-i ter gibi 
Sandûka saldı hâzin-i devrân güher gibi
<end>

<start>
Cevr ü cefâña kâ’il olurdum velî şehâ 
Mahsûs olaydı ol da cihânda hemân baña
Sabr u karâr u ‘akl alıcı bir perî imiş 
Âdem sanurdum ol sanemi gerçi sûretâ
Bir kez tavâfın itmegi bin ‘ömre virmezin 
Ey hâcî saña Ka’be baña kûy-i dil-rübâ
Evvel vefâya va’deler itmişken ey sanem 
Cevr itdüñ âhir eylemedüñ va’deye vefâ
Vassâfısın o serv-kadüñ râstı bu kim 
Tab’-ı bülend-tarzuña ahsent Bâkıyâ
<end>

<start>
Bilini kuçmadadur ol sanemüñ derd ü belâ 
Yogsa ‘âşıklara şîrîn lebi hâzır helvâ
Ser-i zülfiyle hatın örter imiş dirler o şûh 
Açmadı kimseye ammâ orayı bâd-ı sabâ
Âteş urmış yüzi gül hırmenine ol mâhuñ 
Devr-i sâgarda ruhı ‘aksini kılmış peydâ
Kızarup ruhları gülgûne-i tâb-ı mülden 
Şu’le-i sâgar-ı mey destine yakmış hınnâ
Meclis-i meyde leb-i yâre tolaşur dirler 
Elüme girmeye mi bir dahı câm-ı sahbâ
Öykünürdi lebüñe câm-ı mey ammâ dönmiş 
Bu gün almışlar ele bir yire gelmiş zurafâ
Lûle-i hâme ile çeşme-i dilden Bâkî 
Eyledi kâ’ide-i Âb-ı hayâtı icrâ
<end>

<start>
Gün yüzin ‘arz eyledi nev-rûzda ol meh-likâ 
Mihr altun kaplu bir âyîne virdi rû-nümâ
Nev-bahârun nakşına bir savt-ı rengîn bagladı 
Başladı sâz u nevâya bülbül-i destân-serâ
Göklere irdi yine gül-bâng-i mürg-i hoş-nevâ 
Sahn-ı gülşen gördi bir a’lâ makâm-ı dil-güşâ
Micmer-i gülde nesîm-i subhgâhî ‘ûd-sûz 
Safha-i gül-zârda bâd-ı bahârî ‘ıtr-sâ
Leblerin yâd eylese yâruñ lisân-ı hâl ile 
Nakl ider şîrîn hikâyet gonca-i rengîn-edâ
Gûş tutsa şâh-ı gül çıksa libâs-ı âl ile 
Kıssa-ı rengîne başlar lâle-i la’lîn-kabâ
Goncaveş câm-ı dil-i Bâkîyi pür-hûn itdiler 
Dem-be-dem zârî kılur gül-zâr-ı bezmüñden cüdâ
<end>

<start>
Hûrşîd kim fezâ-yı felekdür mesîr aña 
Degmez gedâlar içre işigüñde yir aña
Takdı hilâl halkasını gûş-ı hidmete 
Oldı sipihr bende-i fermân-pezîr aña
Yüz sürmez idi südde-i devlet-me’âbına 
Kul olmayaydı husrev-i gerdûn-serîr aña
Görmez misâl-i kâmetüñi çeşm-i râst-bîn 
Ahvel baka meger ki görenler nazîr aña
Bâkî suhanda fark-ı sipihre kadem basar 
Lutf-ı Hudâ olursa eger dest-gîr aña
<end>

<start>
Nedür bu handeler bu ‘işveler bu nâz u istignâ 
Nedür bu cilveler bu şîveler bu kâmet-i bâlâ
Nedür bu pîç pîç ü çîn çîn ü ham-be-ham kâkül 
Nedür bu turralar bu halka halka zülf-i müşgâsâ
Nedür bu ‘ârız u hadd ü nedür bu çeşm ü ebrûlar 
Nedür bu hâl-i Hindûlar nedür bu habbetü’s-sevdâ
Miyânuñ rişte-i cân mı gümiş âyîne mi sîneñ 
Bünâgûşuñla mengûşuñ gül ile jâledür gûyâ
Vefâ ummaz cefâdan yüz çevürmez Bâkî ‘âşıkdur 
Niyâz itmek aña cânâ yaraşur saña istingâ
<end>

<start>
Hüsn ile saña öykünemez çün gül-i ra’nâ 
Hüzn ile baña beñzeyemez bülbül-i şeydâ
Cân almada nâzüklik ile la’lüñe söz yok 
Hâlüñ dahı bir dânedurur fitnede ammâ
Tugrası berâtuñ yazılur ekseri altun 
Rûyuñda kaşuñ zerd olur ise n’ola şâhâ
Bezm içre sürâhi gibi kan agladugum bu 
Sâkî lebüñe kan yagı oldı mey-i hamrâ
İller yiye şeftâlûsını bâg-ı cemâlüñ 
Ey sîb-zekan Bâkî nice bir diye eyvâ
<end>

<start>
Ey bâr-gâh-ı dil-keş ü eyvân-ı dil-güşâ 
Dâmet leke’s-sa’âdetü ve’l-’ızz u ve’l-’ulâ
Câm-ı sarâyuñ olmadan el-hak safâ budur 
Âyîne-i Sikender ü Câm-ı cihân-nümâ
Ümmîd-i hâk-bûs-ı cenâbuñla âsmân 
Yıllardurur ki kâmetini eyledi dü-tâ
Halk-ı cihâna melce’ olaldan penâhına 
Hûrşîd-i çarh sâye gibi eyler ilticâ
Rif’atde âsmâna deger âsitânesi 
Kıymetde nakd-i encüm irişmez aña bahâ
Her gûşesinde micmere-gerdân nesîm-i subh 
Her suffesinde bâd-ı sehergâh ‘ıtr-sâ
<end>

<start>
Yâr işiginde dinildi ‘âşık-ı şeydâ baña 
Hak dimişler tenzîlü’l-esmâ’ü min savbi’s-semâ
Hâkümi ide sifâl-i sünbül ü reyhân felek 
Gitmeye başdan hevâ-yı bûy-ı zülf-i dil-rübâ
Mülk-i ‘ayş u ‘işretüñ olsak n’ola İskenderi 
Oldı elde câmumuz Âyîne-i ‘âlem-nümâ
Aynuma almam zer-i hûrşîd ü dürr-i encümi 
Feth olaldan baña bâb-ı genc-i iksîr-i fenâ
Şi’r ü inşâdan murâdı ‘âşık-ı bî-çârenüñ 
Arz-ı ihlâs eylemekdür yâre Bâkî ve’d-du’â
<end>

<start>
Ayaklarda kalur sünbül o zülf-i nîm-tâbâsâ 
Saçuñla bahs iderse başa çıkmaz müşg-i nâbâsâ
Hevâñ içre ezel bir sadme urdı sarsar-ı âhum 
Döner dûlâb-ı çarh ol dem bu demdür âsiyâbâsâ
Derûnuñ pür-ma’ârif hem-nişînüñ merd-i ‘ârif kıl 
Açılma ey yüzi gül şahs-ı nâ-dâna kitâbâsâ
Kemânçe şekline girdüm elinde mutrib-i ‘aşkuñ 
Keş-â-keşden halâs olmaz dahı sînem rebâbâsâ
Zer-efşân ol kef-i ihsân ile seyr eyle ‘âlemde 
Cihân-gerd ü cevân-merd-i cihân ol âfitâbâsâ
Yüzüm üzre kadem basmaz cefâ vü cevrden geçmez 
Yolında kıldugumdan n’oldı ben cismüm türâbâsâ
Tutarken câmı nâşî gelse tâc ü günbed altında 
Mey-i gül-rengi pinhân eyle ey sûfî habâbâsâ
Hasûduñ dürd-i derdin çekme ey Bâkî bu bezm içre 
Nedîmüñ yâr-ı hoş-meşreb gerek câm-ı şarâbâsâ
<end>

<start>
Hûrşîd-i ruhuñ kendüyi kim göstere cânâ 
Minnet mi kalur mihr-i ziyâ-güstere cânâ
Bir yirde ki pertev sala envâr-ı tecellî 
Hâcet mi kalur mihr ü meh-i envere cânâ
Haşr ide mi bir yirde senüñle beni devrân 
Hasret kala mı yogsa dem-i mahşere cânâ
Sen seng-dilüñ şol ki derûnında yir eyler 
Âlemde hemân sikke kazar mermere cânâ
Zer saklamaya gonca-sıfat ‘âkil odur kim 
Gül gibi olan nakdi koya sâgare cânâ
Ben şâh-nazar rind-i cihân aña direm kim 
Nergis gibi göz dikmeye sîm ü zere cânâ
Tûtî gibi hoş nükteler ögretdi dehânuñ 
Bâkî gibi üstâd-ı suhan-pervere cânâ
Redd olmaz o leblerden olan turma du’â kıl 
Dârâ-yı cihân Şâh-ı Ferîdün-fere cânâ
<end>

<start>
- I -
Râyet-i fitne çeküp ol kad-i dil-cû begler 
Uşdılar yanına her şûh-ı cefâ-hû begler 
Bir yire geldi nice gamzesi câdû begler
Bir âlây oldı perî şîvelü âhû begler 
Gözi âhûlaruñ âlâyına yâ Hû begler
-II-
Kaynadup nâr-ı gam-ı ‘aşk ile hûn-ı cigeri 
Gözlerümden akıdur kendü görinmez o perî 
Sanmanuz nev’-i beşerden gele bu şîveleri 
Bir perî içün akar iki gözüm çeşmeleri 
Sakınuñ bilmiş oluñ ılıdur ol su begler
- I I I -
Cân yidürseñ eger ol husrev-i şîrîn-dehene 
Gâlib olsañ reh-i ‘aşkında bu gün Kûh-kene 
Ne kadar nakd-i revânuñda nisâr olsa yine
Bî-vefâlıklar ider yolına cânlar virene 
Acebâ böyle m’olur dünyede hep bu begler
-IV-
Pâk-rû tâze-cevâñdur baña cânumdan e’az 
Gelmedi yanuma zen kısmı meger duhter-i rez 
Bakmadum atlas u dîbâsına dehrüñ bir kez
Raht u bahtum götüri oda urursañ dütmez 
Bir iki gün beni bu dünyede mahbûb egler
-V-
Boynuña hîle kemendin biri baglar nâ-gâh 
Çıkarur togru yoluñdan biri eyler güm-râh 
Bu belâya bulımaz çâre ne dervîş ü ne şâh
Kimseye uymasun ulaşmasun Allâh Allâh 
Zülf-i bî-dîn ile ol gamze-i câdû begler
-VI-
Bâkıyâ gel olalum Ka’be-i dil yolına peyk 
Diyelüm sem’a nidâ iricek âhir Lebbeyk 
Girelüm râh-ı Hudâya diyüp e’s-sa’yü ileyk
Ne Necâtî ne güzeller ne selâmün ne ‘aleyk 
Fâriguz eylemezüz kimseye tapu begler
<end>

<start>
- I -
Ne mümkindür nazar bir lahza hüsn-i tal’at-i yâre 
Degül çünkim müyesser lem’a-i hürşîde nezzâre 
Gubâr-ı dergehin kühl itmedin çeşm-i güher-bâre
Nice tâkat getürsin çeşm-i ‘âşık rûy-ı dil-dâre 
Getürmez tâb çün bir lahza berk-ı tâb-ı envâre
- II -
Çerâgın şem’-i dâgumdan yakar hûrşîd-i ‘âlem-gerd 
Ocagın sîne-i germüñ fürûzân eyler âh-ı serd 
Ciger pür-zahm-ı hicran şerha şerha cism-i gam-perverd 
Mukîm-i hânkâh-ı ‘aşk daldan bu dil-i pür-derd 
Olur abdâl-ı mihnet bagrı yara cismi sad pâre
- I I I -
Hayâlüñ tahtgâhıdur derûn-ı sîne-i rûşen 
Sezâvâr olmaz ol sadra eger Dârâ eger Behmen 
Yaraşmaz mesned-i halvet-sarây-ı dilde illâ sen
Tefekkür eylemez bir dem göñül efkâr-ı gayrîden 
Bu dil yâruñ serîridür virilmez yol agyâre
-IV-
Egerçi tîg-i bî-dâdı derûnum togradı muhkem 
Akıtdı çeşme-i çeşmüm gamından nice demler dem 
Dil-i mecrûha şemşîrinden ayru urmadı merhem
Ne çâre çâre andandur dil-i bî-çâreye her dem 
Çü yara uran oldur yine andan merhem ü çâre
-V-
Marîz-i ‘illet-i ‘aşka şarâb-ı la’lidür şerbet 
Bulur câm-ı visâlinden ölümlü hasteler sıhhat 
Garaz dermân ise Bâkî yüri var derde kıl himmet
Murâduñ sözlerinüñ gösterür her harfi bir hikmet 
Ne hikmet belki ‘ibretdür devâdur cümle bîmâre
<end>

<start>
- I -
Geşt ü güzâr-ı bâg ne hoşdur nigâr ile 
Bir nev-resîde gonca-dehen gül-’izâr ile 
Çün tâzelendi gülşen-i ‘âlem bahâr ile
Hoşdur çemende seyr idelüm tâze yâr ile 
Tâ düşmenüñ yüregi yana tâze yarıla
- II-
Erkân-ı ‘aşka zerk u riyâdan halel virüp 
Zühd adın anma tab’a n’idersin kesel virüp 
Bâg-ı bihişt çünki alınmaz bedel virüp
Nakd-i cinân degül mi bu kim devlet el virüp 
Vasl-ı habîbe fursat ola nev-bahâr ile
- I I I -
Terk eyle zühdi mezheb-i rindân-ı ‘aşka gir 
Nakd-i revânı bir büt-i zibâ-cemâle vir 
Bir kaç piyâle bâde çeküp deyr-i bâga ir
Bülbül kitâbın almış ele pendi bu ki dir 
Hoşdur piyâle bir sanem-i gül-’izâr ile
-IV-
Hâtır harâb u ‘akl müşevveş sen irmeseñ 
Gülzâr-ı cennet olmaya dil-keş sen irmeseñ 
Güller çemende görinür âteş sen irmeseñ
Ey nev-bahâr-ı hüsn Hızırveş sen irmeseñ 
Gülşen gözüme dûzah olur intizâr ile
-V-
Olsun hezâr-ı zâr u dil-efkâr çâkerüñ 
Kılsun figân u nâleler üftâde-i derüñ 
Dellâl-i hüsni mürg-i çemendür gül-i terüñ 
İncinme âh-ı ‘âşıka cânâ ki güllerüñ 
Artar cemâli revnakı âh-ı hezâr ile
-VI-
Virmiş ‘izâr-ı yâra safâ hatt-ı dil-güşâ 
Yazmış ruhında sûre-i Ve’ş-şemsi Ve’d-duhâ 
Bulmış cemâli âyinesi mâhveş cilâ
Mir’ât-ı hüsne sanma keder irişe dilâ 
Nûr âyeti yazılsa hat-ı müşg-bâr ile
-VII-
Seyl-âb gibi saldı belâ leşkeri akın 
Tîr-i kazâya oldı ber-â-ber ırak yakın 
Seng-i fenâya çaldı hevâ sabr zevrakın
Ta’n itme emr-i Hakka yüri müdde’î sakın 
Ahvâl-i ‘aşk çünki degül ihtiyâr ile
-VIII-
Gül gibi şi’r-i Bâkîye bir dem kulaguñ ur 
Derd-i derûnı bülbül-i şürîde-hâle sor 
Gel bir kenâra meclis-i mihr ü vefâyı kur
Sun la’l-i cân-fezâyı Selîme şehâ k’olur 
Yâruñ safâ-yı vuslatı bûs u kenâr ile
<end>

<start>
- I -
Ey cemâlüñ pertev-i envâr-ı subh-ı lem-yezel 
Berter olsa menzilüñ hûrşîd-i enverden mahal 
Sende göstermiş kemâl-i sun’ın Üstâd-ı ezel
Kudretin izhâr idüp Hak Hazreti ‘azze ve cel 
Cümle hûbân içre sen cânânı kılmış bî-bedel
-II-
İşigüñ üftâdesi kemter gedâ mihr-i münîr 
Pençe-i hûrşîd-i ‘âlem-tâba hüsnüñ dest-gîr
Her gedâ-yı âsitânuñ bir şeh-i sâhib-serîr
Mısr-ı dilde şâh olur yüzüñ görüp olan esîr 
Hüsni ey Yûsufdan ahsen ey güzellerden güzel
- I I I -
Âşıka yâd-ı lebüñ câm-ı şarâb-ı dil-güşâ 
Câna ol la’l-i musaffâdur mey-i bezm-i safâ 
Rûh-bahş olmış Mesîhâveş o la’l-i cân-fezâ
La’l-i mey-gûnûn görüp cân virmeyen kimdür şehâ 
Pes meger âdem degül ‘aklında vardur yâ halel
- IV -
Halka-i zülf-i siyâhuñ ey saçı müşg-i Huten 
Na’l-i şeb-dîz-i hatuñdur dirler erbâb-ı suhan 
Kimdür ol ruhsâre-i gül-gûn ile senden geçen
Hüsnüñi bir dem gören ey husrev-i şîrîn-dehen 
Aşkuña Ferhâd olup yoluñda cân virse mahal
-V-
Kaddüñe hıl’at biçelden hüsni hayyât-ı kazâ 
Gün gibi yakduñ cihânı ey meh-i zerrîn-kabâ 
Çâk idüpdür gerçi kim sabrum girîbânın cefâ
Dâmenüñ cevr ile elden koya sanma dil-berâ 
Ol olacak iş degül yakam tutınca tâ ecel
-VI-
Gözdeki hûn-âbe-i âlüm görüp rahm itmedüñ 
Yollar üzre cism-i pâ-mâlüm görüp rahm itmedüñ 
Bu perîşan olmış ahvâlüm görüp rahm itmedüñ
Derdmend-i ‘aşkuñam hâlüm görüp rahm itmedün 
Yol olur dilden dile dirlerdi hod vardur mesel
-VII-
Bâkıyâ kûy-ı harâbâtı nişîmen kıldugum 
Bezm-i ‘aşkı şem’-i âhumla müzeyyen kıldugum 
Ser-nüviştüm hâlidür âfâka rûşen kıldugum
Ey Selîm ebrû diyüp çeşm üzre mesken kıldugum 
Alnuma ‘aşk ile yazılan yazulardur ezel
<end>

<start>
-I- 
Câme-i sıhhat Hudâdan halka bir hıl’at gibi 
Bir libâs-ı fâhir olmaz cisme ol kisvet gibi 
Var iken baht u sa’âdet kuvvet ü kudret gibi
Halk içinde mu’teber bir nesne yok devlet gibi 
Olmaya devlet cihânda bir nefes sıhhat gibi
-II-
Ehl-i vahdet kâ’inâtuñ ‘âkil ü dânâsıdur 
Merd-i fârig ‘âlemüñ mümtâz ü müstesnâsıdur 
Gör ne dir ol kim sözi gûyâ Mesîh enfâsıdur
Saltanat didükleri ancak cihân gavgâsıdur 
Olmaya baht u sa’âdet dünyede vahdet gibi
-III-
Tâ’at-i Hak mûnis-i bezm-i bekâdur ‘âkıbet 
Sıhhat-i cân u beden senden cüdâdur ‘âkıbet 
Bâd-ı sarsardur fenâ ‘âlem hebâdur ‘âkıbet
Ko bu ‘ayş u ‘işreti çünkim fenâdur ‘âkıbet 
Yâr-i bâkî ister iseñ olmaya tâ’at gibi
-IV-
Âlemi gözden geçürseñ eyleseñ biñ yıl rasad 
Devr içinde turmasañ görseñ hezârân nîk ü bed 
Her tarafdan aksa dünyâ mâlı gelse lâ-yu’ad
Olsa kumlar sagışınca ‘ömrüe hadd ü ‘aded 
Gelmeye bu şîşe-i çarh içre bir sâ’at gibi
- V -
Menzil-i âsâyiş-i ‘ukbâya isterseñ vüsûl 
Hubb-i dünyâdan ferâgat gibi olmaz togrı yol 
Şâdmân erbâb-ı ‘uzletdür hemân Bâkî melûl
Ger huzûr itmek dilerseñ ey Muhibbî fârig ol 
Olmaya vahdet makâmı gûşe-i ‘uzlet gibi
<end>

<start>
Gül gibi halkı nesîm-i hulkı handân eylesün 
Nev-bahâr-ı ‘adli âfâkı gülistân eylesün
Âsmânuñ gûşe-i bâm-ı zümürrüdfâmına 
Kadri tâvûsı çıkup gün gibi cevlân eylesün
Kârgâh-ı dîn ü devletde düşen düşvâr işin 
Hak Te’âlâ hazreti lutfından âsân eylesün
Târ-ı zülf ü turra-i hûbân-ı müşgîn-mû gibi 
Sâl-i ikbâlin Huda bî-hadd ü pâyân eylesün
Karşusında ayagın tursun mülûk el baglasun 
Kendü çıksun bârgâh-ı ‘adle dîvân eylesün
Şevket-i İskender ü dârât-ı Dârâ bî-kusûr 
Mesnedin şimden girü taht-ı Süleymân eylesün
Mülk-i Mısra nitekim bir bendesin sultân ider 
Bir kulın salsun diyâr-ı Çîne hâkân eylesün
Sâye-i Yezdân penâh-ı dîn ü devlet Hân Murâd 
Dâver-i devrân mu’izz-i saltanat Sultân Murâd
<end>

<start>
Şâd olun kim Pâdişâh-ı dâd-güsterdür gelen 
Husrev-i ‘âdil şehenşâh-ı muzafferdür gelen
Dâver-i Dârâ-haşem Dârâ-yı İskender-kadem 
Husrev-i fermân-revâ-yı heft kişverdür gelen
Nefha-i müşgîn-nesîm-i hulkı tutdı ‘âlemi 
Her tarafdan şimdi bûy-ı ‘ûd u ‘anberdür gelen
Sâhib-i fazl u kemâlüñ virdi hakkın rûzgâr 
Ol kemâl-i fazl-ı Hakdan lutfa mazhardur gelen
Devletinde mihnet-i devrândan ey Bâkî ne gam 
Hamdü li’llâh Pâdişâh-ı bende-perverdür gelen
Tab’-ı pâküñ gevherinden feyzin eyler mi dirîg 
Nûr-bahş-ı çeşme-i hûrşîd-i enverdür gelen
Dest-gîr-i ehl-i dil kimdür diyü fâl eyledüm 
İşbu beyt-i rûşen ü pâkîze-gevherdür gelen
Sâye-i Yezdan penâh-ı dîn ü devlet Hân Murâd 
Dâver-i devrân mu’izz-i saltanat Sultân Murâd
<end>

<start>
Senelerce senelerce evveldi 
Bir deniz ülkesinde 
Yaşayan bir kız vardı bileceksiniz 
İsmi; Annabel Lee 
Hiç birşey düşünmezdi sevilmekten 
Sevmekten başka beni 
O çocuk ben çocuk, memleketimiz 
O deniz ülkesiydi 
Sevdalı değil karasevdalıydık 
Ben ve Annabel Lee 
Göklerde uçan melekler 
Kıskanırlardı bizi 
Bir gün işte bu yüzden göze geldi 
O deniz ülkesinde 
Üşüdü bir rüzgarından bulutun 
Güzelim Annabel Lee 
Götürdüler el üstünde 
Koyup gittiler beni 
Mezarı oradadır şimdi 
O deniz ülkesinde 
Biz daha bahtiyardık meleklerden 
Onlar kıskanırdı bizi 
Evet! Bu yüzden 'Şahidimdir herkes ve deniz ülkesi' 
Bir gece rüzgarından bulutun 
Üşüdü gitti Annabel Lee 
Sevdadan yana kim olursa olsun 
Yaşca başca ileri 
Geçemezlerdi bizi 
Ne yedi kat göklerdeki melekler 
Ne deniz dibi cinleri 
Hiç biri ayıramaz beni senden 
Güzelim Annabel Lee 
Ay gelir ışır, hayalin erişir 
Güzelim Annabel Lee 
Orda gecelerim uzanır beklerim 
Sevgilim sevgilim hayatım gelinim 
O azgın sahildeki 
Yattığın yerde seni...
Çev. Melih Cevdet Anday
<end>

<start>
Ortasında bir gecenin, düşünürken yorgun, bitkin
O acayip kitapları, gün geçtikçe unutulan,
Neredeyse uyuklarken, bir tıkırtı geldi birden,
Çekingen biriydi sanki usulca kapıyı çalan; 
"Bir ziyaretçidir" dedim, "oda kapısını çalan,
Başka kim gelir bu zaman? "
Ah, hatırlıyorum şimdi, bir Aralık gecesiydi,
Örüyordu döşemeye hayalini kül ve duman,
Işısın istedim şafak çaresini arayarak
Bana kalan o acının kaybolup gitmiş Lenore'dan,
Meleklerin çağırdığı eşsiz, sevgili Lenore'dan,
Adı artık anılmayan.
İpekli, kararsız, hazin hışırtısı mor perdenin
Korkulara saldı beni, daha önce duyulmayan; 
Yatışsın diye yüreğim ayağa kalkarak dedim:
"Bir ziyaretçidir mutlak usulca kapıyı çalan,
Gecikmiş bir ziyaretçi usulca kapıyı çalan; 
Başka kim olur bu zaman? "
Kan geldi yüzüme birden daha fazla çekinmeden
"Özür diliyorum" dedim, "kimseniz, Bay ya da Bayan
Dalmış, rüyadaydım sanki, öyle yavaş vurdunuz ki,
Öyle yavaş çaldınız ki kalıverdim anlamadan."
Yalnız karanlığı gördüm uzanıp da anlamadan
Kapıyı açtığım zaman.
Gözlerimi karanlığa dikip başladım bakmaya,
Şaşkınlık ve korku yüklü rüyalar geçti aklımdan; 
Sessizlik durgundu ama, kıpırtı yoktu havada,
Fısıltıyla bir kelime, "Lenore" geldi uzaklardan,
Sonra yankıdı fısıltım, geri döndü uzaklardan; 
Yalnız bu sözdü duyulan.
Duydum vuruşu yeniden, daha hızlı eskisinden,
İçimde yanan ruhumla odama döndüğüm zaman.
İrkilip dedim: "Muhakkak pancurda bir şey olacak; 
Gidip bakmalı bir kere, nedir hızlı hızlı vuran; 
Yatışsın da şu yüreğim anlayayım nedir vuran; 
Başkası değil rüzgârdan..."
Çırpınarak girdi birden o eski kutsal günlerden
Bugüne kalmış bir Kuzgun pancuru açtığım zaman.
Bana aldırmadı bile, pek ince bir hareketle
Süzüldü kapıya doğru hızla uçarak yanımdan,
Kondu Pallas'ın büstüne hızla geçerek yanımdan,
Kaldı orda oynamadan.
Gururlu, sert havasına kara kuşun alışınca
Hiçbir belirti kalmadı o hazin şaşkınlığımdan; 
"Gerçi yolunmuş sorgucun" dedim, "ama korkmuyorsun
Gelmekten, kocamış Kuzgun, Gecelerin kıyısından; 
Söyle, nasıl çağırırlar seni Ölüm kıyısından? "
Dedi Kuzgun: "Hiçbir zaman."
Sözümü anlamasına bu kuşun şaşırdım ama
Hiçbir şey çıkaramadım bana verdiği cevaptan,
İlgisiz bir cevap sanki; şunu kabul etmeli ki
Kapısında böyle bir kuş kolay kolay görmez insan,
Böyle heykelin üstünde kolay kolay görmez insan; 
Adı "Hiçbir zaman" olan.
Durgun büstte otururken içini dökmüştü birden
O kelimeleri değil, abanoz kanatlı hayvan.
Sözü bu kadarla kaldı, yerinden kıpırdamadı,
Sustu, sonra ben konuştum: "Dostlarım kaçtı yanımdan
Umutlarım gibi yarın sen de kaçarsın yanımdan."
Dedi Kuzgun: "Hiçbir zaman."
Birdenbire irkilip de o bozulan sessizlikte
"Anlaşılıyor ki" dedim, "bu sözler aklında kalan; 
İnsaf bilmez felâketin kovaladığı sahibin
Sana bunları bırakmış, tekrarlıyorsun durmadan.
Umutlarına yakılmış bir ağıt gibi durmadan:
Hiç -ama hiç- hiçbir zaman."
Çekip gitti beni o gün yaslı kılan garip hüzün; 
Bir koltuk çektim kapıya, karşımdaydı artık hayvan,
Sonra gömüldüm mindere, sonra daldım hayallere,
Sonra Kuzgun'u düşündüm, geçmiş yüzyıllardan kalan
Ne demek istediğini böyle kulağımda kalan.
Çatlak çatlak: "Hiçbir zaman."
Oturup düşündüm öyle, söylemeden, tek söz bile
Ateşli gözleri şimdi göğsümün içini yakan
Durup o Kuzgun'a baktım, mindere gömüldü başım,
Kadife kaplı mindere, üzerine ışık vuran,
Elleri Lenore'un artık mor mindere, ışık vuran,
Değmeyecek hiçbir zaman!
Sanki ağırlaştı hava, çınlayan adımlarıyla
Melek geçti, ellerinde görünmeyen bir buhurdan.
"Aptal," dedim, "dön hayata; Tanrın sana acımış da
Meleklerini yollamış kurtul diye o anıdan; 
İç bu iksiri de unut, kurtul artık o anıdan."
Dedi Kuzgun: "Hiçbir zaman."
"Geldin bir kere nasılsa, cehennemlerden mi yoksa? 
Ey kutsal yaratık" dedim, "uğursuz kuş ya da şeytan! 
Bu çorak ülkede teksin, yine de çıkıyor sesin,
Korkuların hortladığı evimde, n'olur anlatsan
Acılarımın ilâcı oralarda mı, anlatsan..."
Dedi Kuzgun: "Hiçbir zaman."
"Şu yukarda dönen gökle Tanrı'yı seversen söyle; 
Ey kutsal yaratık" dedim, "uğursuz kuş ya da şeytan! 
Azalt biraz kederimi, söyle ruhum cennette mi
Buluşacak o Lenore'la, adı meleklerce konan,
O sevgili, eşsiz kızla, adı meleklerce konan? "
Dedi Kuzgun: "Hiçbir zaman."
Kalkıp haykırdım: "Getirsin ayrılışı bu sözlerin! 
Rüzgârlara dön yeniden, ölüm kıyısına uzan! 
Hatıra bırakma sakın, bir tüyün bile kalmasın! 
Dağıtma yalnızlığımı! Bırak beni, git kapımdan! 
Yüreğimden çek gaganı, çıkar artık, git kapımdan! "
Dedi Kuzgun: "Hiçbir zaman."
Oda kapımın üstünde, Pallas'ın solgun büstünde
Oturmakta, oturmakta Kuzgun hiç kıpırdamadan; 
Hayal kuran bir iblisin gözleriyle derin derin
Bakarken yansıyor koyu gölgesi o tahtalardan,
O gölgede yüzen ruhum kurtulup da tahtalardan
Kalkmayacak - hiçbir zaman!
Çeviri: Ülkü TAMER
<end>

<start>
Zamanı say,tempo tut,
Runik bir tempo olsun,
Tintintin sesleri müzik gibi yükselsin
Çanlardan,çanlardan,çanlardan,
Çan...çan...çan...
Çanların çınlayan sesini dinle...
O cesur çanlar!
Titreşimleri ne müşiş bir korku masalı anlatıyor!
Ah, çanlar,çanlar!
Korkuları nasıl bir masal anlatıyor...
<end>

<start>
Alnına konsun bu öpüş
Ve,şimdi senden ayrılırken,
İtiraf edeyim ki
Günlerimi bir düş
Sayarken yanılmıyorsun;
Ama ,Umut gitmişse uzaklara
Bir gece ya da bir gün
Bir görüntüde ya da bir şeyde olmaksızın
Fark eder mi bu yüzden?
Bütün gördüğümüz ve göründüğümüz
Yalnızca bir düşün içinde bir düş.
Kırılan dalgaların dövdüğü bir kıyının
Haykırışları içinde duruyorum:
Ve altın kum taneleri tutuyorum avucumda
Ne kadar az! Ama nasıl da
Süzülüyorlar parmaklarımın arasından derinlere
Ben ağlarken- ben ağlarken!
Ah Tanrım! Daha sıkı
Tutamaz mıyım onları?
Ah Tanrım! Tekini bile kurtaramaz mıyım acımasız dalgadan?
Bir düşün içinde bir düş mü
Bütün gördüğümüz ve göründüğümüz?
<end>

<start>
'Nadiren buluruz' der Solomon Don Dunce, 
     'En derin sonede yarım bir fikri.
Bütün o gevşek dokulu nesneler arasından, birden görürüz
     Kolayca, bir Napoli bonesinin ardından gördüğümüz gibi-
Döküntünün döküntüsü-Bir Lady onu nasıl giyebilir ki? 
Yine de çok ağırdır senin Petrark'çı kumaşından-
Baykuş tüylü bir saçmalık ki en hafif üfleyiş
Kağıda çevirir onu sen yuttururken.'
Ve, gerçekte yeterince haklıdır Güneş.
Sıradan kumaşlar kötü yutturmacalardır
    -kısa ömürlü ve geçirgen öylesine-
Ama bu, şimdi-ona güvenebilirsiniz-
Sabit, koyu, ölümsüz, -değeri adların
Yardımıyla gizlenen içindeki.
<end>

<start>
Herşeydin, aşkım, benim için
Ruhumun istediği-
Yeşil bir adacık, aşkım, denizde
Bir sunak ve bir çeşme, 
Baştanbaşa masal meyveleri ve çiçekleriyle örülmüş, 
Ve, bu çiçeklerin hepsi benimdi.
Ah, fazla parlak bir düş uzun sürmek için
Ah, yalnızca kararmak için yükselen
Yıldızlı umut.
Gelecekten bir ses haykırır
'Devam. Devam-' diye
Ama geçmişin (karanlık körfez.)   üstünde yatar
Korkuyla dolu ruhum, sessiz ve, devinimsiz.
Çünkü, yazık. Yazık ki söndü
Benim için yaşam ışığı
Artık-artık-artık-
(Böyle bir lisan tutar ancak ağırbaşlı
Denizi kıyıdaki kumlara karşı)
Çiçek açmayacak gökgürültüsünün sarstığı ağaç, 
Ne de vurulmuş kartal süzülecek göklerde.
Ve günlerimin tümü esrimeyle geçer, 
Ve geceleyin rüyalarım
Senin gri gözlerinin ışıdığı, 
Ölümsüz ırmakların kıyısında
Göksel danslar eden adımlarının
Parladığı yerlere ilişkindir.
<end>

<start>
Yaz ortasındaydı
Ve geceyarısı
ve yıldızlar yörüngelerinde
Ölgün ölgün pırıldarken
Daha parlak ışığında
Kendisi göklerde
Köle gezegenlerin arasında
Işığı dalgalarda olan soğuk ayın
Soğuk tebessümüne dikmiştim gözlerimi
Fazlasıyla-fazlasıyla soğuktu benim için
Derken kaçak bir bulut
Geçti örtü niyetine
Ve ben sana döndüm
Yükseklerdeki iştihamına
Mağrur akşam yıldızı
Senin ışığın daha değerlidir benim için
Çünkü yüreğime mutluluk verir
Göklerdeki gururun geceleri
Ve daha çok beğenirim
O alçaktaki daha soğuk ışıktan
Senin uzaklardaki ateşini.2802
<end>

<start>
ÇANLAR / THE BELLS / Çeviren Dr. Osman TUĞLU
Kızakların işitin çanlarını- 
Gümüşten çanlarını! 
Ezgileri haber veriyor dünyasından eğlencenin! 
Çıngır çıngır çıngırdıyorlar nasıl da 
Buz gibi havasında gecenin! 
Göklere serpilmiş yıldızlar, 
Kristal hazlar, 
sevinçlerle parıldar, göz kırparlarken adeta, 
bir tür Runik uyak 
içinde vakti, vakti, vakti saklayarak, 
çanlar, çanlar, 
çanlar, çanlar ve çanlardan, 
çıngırtılarından, şıngırtılarından çanların, 
öylesine uyumlu fışkırıp dökülen çınlama tınlamalara.
Tatlı düğün çanlarını duyun, 
Altın çanları! 
Armonileri ılık gece boyunca nasıl da mutlu 
bir dünyadan haber ediyor! 
Çınlıyor sevinçleri nasıl da! 
O zevklenirken, o ayda 
Dinleyen kumruya 
Tamamıyla akortlu, 
Erimiş altın notalardan 
Nasıl da küçük akışkan 
bir şarkı akıp gidiyor.
Oh, ses veren ufacık odalardan dışarı 
Nasıl da ahengli bir ses fışkırması gürce dökülür taşar! 
Nasıl da kabarır şişer! 
Nasıl da yerleşir 
Geleceğe! nasıl da söz açar 
Salınan ve çalınan 
Çanlara, çanlara, çanlara, 
Çanlara, çanlara, çanlara, çanlara, 
Çanlara, çanlara, çanlara, 
Uyağına ve uyumuna çanların 
Sevk eden kendinden geçişten!
III
Yüksek alarm çanlarını işitin- 
Pirinçten çanları! 
Çalkantıları şimdi ne kadar da korkunç bir öykü anlatıyorlar! 
İrkilmiş kulağına gecenin 
Nasıl da acı acı bağırıp korkularını boşaltıyorlar! 
Korkuları konuşturmuyor onları, 
Yaygaralı bir yalvarma ile insafına ateşin, 
Sağır ve çılgın ateşten delice bir rica ile, 
Daha yükseğe, daha, daha yükseğe sıçrayarak, 
Umutsuz bir istek 
Ve azimli bir çaba ile, 
Hiç bir zaman değilse şimdi -şimdi, 
Rengi solmuş ayın yanına oturmak için 
Çığlık çığlığa uyumsuzca 
Haykırabiliyorlar yalnızca. 
Ah, çanlar, çanlar, çanlar! 
Korkularıyla nasıl da onlar, 
Bir umutsuzluk masalı anlatırlar! 
Nasıl da çalar, çarpışır, gümbürderler! 
Çarpıntılı göğün göğsüne 
Korkuyu nasıl da döker akıtırlar! 
Ama yine de kulak bilir tamamen, 
Çangırdayarak, 
Tangırdayarak, 
Nasıl geri çekildiğini tehlikenin ve yükselip taştığını, 
Kulak apaçık anlar buna rağmen, 
Hır gürleşerek, 
Dalaşarak 
Nasıl indiğini tehlikenin ve kabarıp coştuğunu, 
İniş ve yükselişlerle çanların, 
Çanların, çanların, çanların, 
Çanların, 
Çanların öfkesindeki, 
Çanların, çanların, 
Çanların, 
Çanların çalmasında ve çınlamasındaki.
Dinleyin çalmalarını ağır ağır çanların- 
Demir çanların! 
Tekdüzelikleri düşünceleri nasıl da 
bir törensel dünyaya mecbur kılar! 
Sessizliğinde gecenin, 
Paslı gırtlaklarından 
Yükselen her ses 
Bir inilti olduğundan 
Ses tonlarının kasvetli tehditindeki 
Korkuyla nasıl da ürpeririz! 
Ve insanlar- ah, insanlar- 
Onlar ki yüksek kulenin ucunda otururlar, 
Yapayalnız, 
Ve o çanları ağır ağır çalan, çalan, çalan kimse 
Şu sarmalanmış monotonluğun içinde 
İnsan yüreğine bir taş yuvarlanmasından böyle 
Bir şan, bir ihtişam duyar, 
Onlar erkek de değildirler dişi de- 
Onlar insan da değidirler vahşi de- 
Gulyabanilerdir onlar: 
Ve o ki krallarıdır onların, çanları ağır ağır çalar, 
Çanlardan bir zafer şarkısını 
Gümbürdetir, gümbürdetir, gümbürdetir, 
Gümbürdetir! 
Ve onun neşeli göğsü 
Çanların zafer şarkısıyla dolar 
Ve o raks eder, ve o çığlık atar sevinçle; 
Çanların, 
Zafer şarkılarına çanların 
bir tür Runik uyak 
İçinde vakti, vakti, vakti saklayarak: 
Çanların, çanların, çanların, 
Zonklamalarına çanların, 
Hıçkırmalalarına çanların, 
Bir tür Runik uyak 
İçinde vakti, vakti, vakti saklayarak; 
Çaldıkça çanını o, matemin, matemin, matemin, 
Çanların, çanların, çanların, 
Çanların gürlemelerine 
Çanların, çanların, çanların, 
Çanların, çanların, 
Ağır ağır çalmalarına çanların, 
İnlemelerine ve inildemelerine çanların 
Mutlu bir Runik uyak 
İçinde vakti, vakti, vakti saklayarak.
ULALUME 
Meraklısı İçin Asıl Metin
----- 
THE BELLS 
by Edgar Allan Poe 
1849
-----
I 
Hear the sledges with the bells- 
Silver bells! 
What a world of merriment their melody foretells! 
How they tinkle, tinkle, tinkle, 
In the icy air of night! 
While the stars that oversprinkle 
All the heavens, seem to twinkle 
With a crystalline delight; 
Keeping time, time, time, 
In a sort of Runic rhyme, 
To the tintinnabulation that so musically wells 
From the bells, bells, bells, bells, 
Bells, bells, bells- 
From the jingling and the tinkling of the bells.
II 
Hear the mellow wedding bells, 
Golden bells! 
What a world of happiness their harmony foretells! 
Through the balmy air of night 
How they ring out their delight! 
From the molten-golden notes, 
And an in tune, 
What a liquid ditty floats 
To the turtle-dove that listens, while she gloats 
On the moon! 
Oh, from out the sounding cells, 
What a gush of euphony voluminously wells! 
How it swells! 
How it dwells 
On the Future! how it tells 
Of the rapture that impels 
To the swinging and the ringing 
Of the bells, bells, bells, 
Of the bells, bells, bells,bells, 
Bells, bells, bells- 
To the rhyming and the chiming of the bells!
III 
Hear the loud alarum bells- 
Brazen bells! 
What a tale of terror, now, their turbulency tells! 
In the startled ear of night 
How they scream out their affright! 
Too much horrified to speak, 
They can only shriek, shriek, 
Out of tune, 
In a clamorous appealing to the mercy of the fire, 
In a mad expostulation with the deaf and frantic fire, 
Leaping higher, higher, higher, 
With a desperate desire, 
And a resolute endeavor, 
Now–now to sit or never, 
By the side of the pale-faced moon. 
Oh, the bells, bells, bells! 
What a tale their terror tells 
Of Despair! 
How they clang, and clash, and roar! 
What a horror they outpour 
On the bosom of the palpitating air! 
Yet the ear it fully knows, 
By the twanging, 
And the clanging, 
How the danger ebbs and flows: 
Yet the ear distinctly tells, 
In the jangling, 
And the wrangling, 
How the danger sinks and swells, 
By the sinking or the swelling in the anger of the bells- 
Of the bells- 
Of the bells, bells, bells,bells, 
Bells, bells, bells- 
In the clamor and the clangor of the bells!
IV 
Hear the tolling of the bells- 
Iron Bells! 
What a world of solemn thought their monody compels! 
In the silence of the night, 
How we shiver with affright 
At the melancholy menace of their tone! 
For every sound that floats 
From the rust within their throats 
Is a groan. 
And the people–ah, the people- 
They that dwell up in the steeple, 
All Alone 
And who, tolling, tolling, tolling, 
In that muffled monotone, 
Feel a glory in so rolling 
On the human heart a stone- 
They are neither man nor woman- 
They are neither brute nor human- 
They are Ghouls: 
And their king it is who tolls; 
And he rolls, rolls, rolls, 
Rolls 
A paean from the bells! 
And his merry bosom swells 
With the paean of the bells! 
And he dances, and he yells; 
Keeping time, time, time, 
In a sort of Runic rhyme, 
To the paean of the bells- 
Of the bells: 
Keeping time, time, time, 
In a sort of Runic rhyme, 
To the throbbing of the bells- 
Of the bells, bells, bells- 
To the sobbing of the bells; 
Keeping time, time, time, 
As he knells, knells, knells, 
In a happy Runic rhyme, 
To the rolling of the bells- 
Of the bells, bells, bells: 
To the tolling of the bells, 
Of the bells, bells, bells, bells- 
Bells, bells, bells- 
To the moaning and the groaning of the bells.
THE END
<end>

<start>
Bak! ölüm kendine bir taht kurdu
Loş batının aşağılarına doğru 
Yapayalnız uzanan tuhaf bir şehirde, 
İyinin, kötünün, en kötünün ve en iyinin bir de
Ebedi ve ezeli uykularına vardıkları yerde.
Bize ait hiç bir şeye benzemezler
Oradaki mabetler, saraylar ve kuleler.
(Zamanın kemirdiği kuleler ki titremezler)
Etraflarında, kasvetli sular, 
Yükseltici rüzgarlarca unutulmuş, boyun 
Eğmiş uzanırlar altında göğün.
Kutsal göklerden, uzun süren
Gecesine ışık dökülmez o şehrin; 
Fakat korkunç denizden gelen nur
Sessizce kulelere vurur -
Aydınlatır bina doruklarını uzak ve özgür, 
Kubbeleri, kule külahlarını, krali koridorları
Mabetçikleri, babilvari duvarları 
Yontma sarmaşıkların ve taştan çiçeklerin
Çoktan unutulmuş belirsiz çardaklarını
Viyola, menekşe ve asmaları bir birine dolanmış 
Frizlerle çelenklenmiş
Bir çok harikulade tapınakları.
Kasvetli sular eğip boyun
Uzanırlar altında göğün.
Kuleler ve gölgeler öyle karışmışlar ki orada
Hepsi asılı gibi görünürler havada,
Mağrur bir kulesinden şehrin 
Ölüm aşağı bakarken devcileyin.
Orada açık mabetler ve aralanmış mezarlar
Işıldayan dalgaların seviyesince doluyorlar; 
Fakat ne elmas gözlerinde yatan 
Zenginlikler oradaki her bir putun - 
Ne o göz alıcı mücevherleriyle ölü
Kandırıp yataklarından çeviriyor suyu; 
Bu camdan ıssızlık boyunca, yazık! 
Yok çünkü bükülen tek dalgacık -
Tek kabartı yok rüzgarların  çok uzak daha şen
Bir deniz üzerinde olabileceğini söyleyen -
Yok korkunçluğu daha az dingin denizlerde
Rüzgarlar olduğunu ima eden tek yükselme.
Fakat bak, havada bir kıpırtı! 
Bir dalga var orada, bir çalkantı! 
Bellibelirsiz gömülerek duygusuz gel-gite,
Kuleler bir yana atılıyorlar adeta-
Uçlarına saydam tabakalı gökler içinde
Sanki hafifçe bir boşluk verilmişcesine. 
Dalgalar şimdi daha kızıl bir kor gibi parlıyorlar -
Saatler donuk ve zayıf soluyorlar -
Dünyevi acılar arasında değil de, vakti geldiğinde,
Aşağıya, bu şehir aşağıya  çökeldiğinde,
Cehennem, bin tane tahttan ayağa kalkarak,
Saygı ile onu selamlayacak.
Çeviren: Dr. Osman TUĞLU
<end>

<start>
Gelin olduğun gün gördüm seni-
    Alevli bir pembelik yüzüne indiğinde
Mutlulukla sarılmıştın, öyleyken
    Tümden aşka kesilmişti dünya önünde.
Ve senin gözlerinde tutuşan ışık
    (artık her ne idiyse) 
Güzellik diye gördüğüydü
    Sızlayan gözlerimin yeryüzünde.
O pembelik, kızlık utancı belki-
    Geçip gider öyleyse-
Ama hala harlı bir ateş, öyleyken
    Tutuşturdu, yazık, o adamın göğsünde.
O, gelin olduğun gün seni gören
    Hani şu derin pembelik yüzüne çöktüğünde
Mutlulukla sarılmıştın, öyleyken
    Tümden aşka kesilmişti dünya önünde.
<end>

<start>
aldırmıyorum, bu dünyada payımın
-DÜNYADAN AZ BİR HİSSEYLE- 
aşk yılları olmasına unutulan
               bir dakikanın nefretinde.
 ağlamıyorum terkedilmişler güzelim
BENDEN mutludur diye
ama sen üzülüyorsun diye...
kaderime bir yolcu olan benim!.
<end>

<start>
Sabahleyin-öğlenleyin-akşam karanlığında-
Benim ilahimi duyarsın, Maria.
Kederde ve sevinçte, iyide ve kötüde, 
Tanrının anası benimle ol.
Saatler pırıltıyla uçtuğunda, 
Ve tek bir bulur karartmadığında göğü, 
Aylak olmasın diye ruhum, 
Lütfun götürürdü onu sana ve seninkine; 
Şimdi, fırtınaları kaderin
Geçmişimi ve günümü karartınca, 
Bırak ışısın geleceğim
Senin ve senin olanın tatlı ümidiyle
<end>

<start>
Helen, senin adın
Eskinin Nicean yelkenlileri gibidir, benim için
Usulca, kokulu denizin üzerinden
O yol yorgunu gezgini taşır
Kıyısına kendi memleketinin
Gezmeyi özler yapayalnız denizlerin üstünde
Yunanlı yüzün, sümbül saçların
Senin havaların getirmişti beni eve
Yunanistanın görkemine ve
Roma yüceliğine.
İşte, oradaki pırıltılı pencere nişinde
Nasıl da bir heykel gibi, görürüm dineldiği
Ah, Pysche, kutlu topraklar olan bölgelerden
Akik lamba elinde.
<end>

<start>
En mutlu gün en mutlu saat
Kurumuş körelmiş yüreğimin bildiği,
en büyük umutları gücün ve gururun
Hissettiğim, geçip gitti.
Güç mü dedim? Evet öyle düşünmüştüm
Ama yazık! Çoktan yitip gitti hepsi
Gençliğimin hayalleri-
Ama boşver şimdi.
Ya gurur, ne yapacağım senle şimdi
sakin ol ruhum! 
Belki bir diğer baş devralır
Üzerime döktüğün zehri.
En mutlu gün-en mutlu saat
gözlerimin gördüğü göreceği,
En parlak ışıltısı gücün ve gururun
                                    Hissettiğim:
Ama o zaman çektiğim acıyla
Gücün ve gururun umudunu verselerdi,
Yaşamazdım o parlak saati tekrar
Çünkü onun kanatlarındaydı kara alaşım
Ve çırptıkça-bir öz dökülüyordu
Öldürmeye yeterli
Onu bilen bir ruhu.
<end>

<start>
Take this kiss upon the brow
Parting from you now
Thus much let me avow
<end>

<start>
Bir vakitler bir gece yarısı sıkkın, kafa yoruyorken, yorgun argın, 
Unutulmuş eski ilimlerin garip ve acayip kitap ciltleri üzerine ben- 
Kestiriyordum, tam dalacağım esnada, ani bir tıkırtı geldi öteden, 
Odamın kapısını kibarca birisi vuruyor, vuruyordu sanki tak tak. 
'Bu', diye söylendim, 'odamın kapısını tıklatılıp duran bir konuk, 
Sadece bu, başka bir şey yok.'
Anımsıyorum ah çok kesin, bir Aralık ayındaydık, rüzgârlı, hazin, 
Ölen her bir köz parçası dövüp işliyordu yer döşemesine ruhunu. 
Sabahı diledim arzuyla; Ben boşu boşuna ödünç bir avuntuyu 
Arıyordum acı dindirici kitaplarımda, acısı için Lenore' un, o yitik, 
O meleklerin Lenore dedikleri kızın, o eşsizin, ışıyanın ışık ışık, 
O burada adı anılmayanın artık.
Ve titretiyor, erguvani perdelerin ipeksi, kederli, belirsiz hışırtısı 
Öylesine dolduruyordu ki içimi hiç duyulmamış tuhaf korkularla 
Nihayet kalp çarpıntımı bastırmak için tekrarladım kalkıp ayağa 
'Bu, odamın kapısında içeri geçmeye yalvaran biri, bir konuk 
Bu, oda kapımdan gireyim diye yalvaran geç kalmış bir konuk 
Budur ancak, başka bir şey yok.'
Çok geçmeden topladım cesaretimi, uzatmadan tereddütümü 
'Bayım ya da Madam, içtenliğimle bağışlamanızı ediyorum rica, 
Şöyle bir şey oldu fakat, uyukluyordum ben, sizse öyle kibarca 
Gelip çaldınız oda kapımı, öyle belli belirsiz tıklattınız ki tık tık, 
Tam emin değilim sizi işittiğimden.'- dediğimde açtım kapıyı 
ardına dek: - 
Bir şey yoktu, karanlık vardı dışarıda bir tek.
O karanlığın derinliğine dikkatle bakarak, orda durdum, merak, 
Korku, kuşku duyarak, daha önce hiç bir faninin cüret edemediği düşler kurarak uzun süre. 
Bozulmadı sessizlik lakin, karanlık vermedi bana bir emare, 
Ve fısıldaşılan 'Lenore! ' sözcüğüydü, orada tek söylenen sözcük, 
Fısıldadığım 'Lenore! ', bir yankıyla mırıltılı geri dönen sözcük, 
Başka bir şey değil buydu ancak.
Odama geri döndüğümde ben, ruhum tutuşmuştu tamamen, 
Çok geçmeden öncekinden daha yüksek bir tıkırtı işittim tekrar. 
'Eminim', dedim, 'pencere kafesinde eminim hayret bir şey var; 
O halde, şu esrarı araştırmam, neymiş orada ki görmem gerek- 
Bir araştırayım şu esrarı, kalbim bir anlık sakin olman gerek:- 
Rüzgâr bu daha başkası yok.'
Panjuru hızla açınca, girdi o an, oradan içeriye çırpına uça, 
Çok eskideki kutsal günlerden gelme haşmetli bir Kuzgun; 
Göstermeksizin en ufak bir saygı, bir azcık dur durak olsun, 
Lort veya leydi edasıyla tünedi oda kapımın üstüne konarak- 
Tünedi oda kapımın tam üstündeki Pallas büstüne konarak- 
Tünedi, oturdu, hepsi bu dahası yok.
Takındığı ifadenin haşin ve ciddi adabı bu abanoz kuşun, 
Kederli hayallerimi gülümsemeye çevirdi sonra hemen, 
'Korkak değilsin sen' dedim, 'kırpık, tıraşlı tepeliğine rağmen 
Söyle bana, senin lorda yaraşır ismin nedir Gece'nin Plutonik 
Kıyısında, Gece'nin kıyısından gelen, korkunç, amansız ve antik 
Kuzgun! ' Dedi ki, 'Asla Olmayacak.'
Açıkça duymaktan böyle düzgün konuşmasını bu çirkin kuşun 
Hayrete düştüm, anlamı, alakası zayıf olsa da cevabının; 
Kabul edelim ki henüz ihsan edilmemiştir odasında kapının 
Üzerinde bir kuş görmek yaşayan bir insana şimdiye dek- 
Oda kapısı üstündeki yontu büstte, adı Asla Olmayacak 
Gibisinden bir kuş ya da hayvan görmek.
Fakat o yumuşak büstün üstünde bir başına oturdu, söyledi sade 
O bir tek sözcüğü, sanki o bir tek sözcükle dökercesine içini. 
Daha ne bir tüyünü oynattı Kuzgun, ne de bir şey söyledi yeni, 
Ta ki ben 'Diğer dostlar önceden uçtular' diye mırıldanana dek, 
' Uçup giden umutlarım gibi önceden, o beni yarın edecek terk.' 
O zaman kuş dedi ki 'Asla olmayacak.'
Yerinde verilmiş bu cevapla bozulmuş dinginlikte irkilmiş, 
'Kuşkusuz' dedim, 'sarf ettiği laflar peşindeki merhametsiz yıkım 
Tarafından izi sürülmüş mutsuz bir üstattan kaptığı tek birikim, 
Öyle ki, izi şarkıları tek nakarat olana dek sürülmüş gittikçe çabuk 
İzi umutlarına ağıt olana dek sürülmüş o bir tek melankolik 
Nakarat, 'Asla', diyen 'asla olmayacak.' '
Fakat hala sevk ediyordu üzgün ruhumu gülümsemeye kuzgun, 
Bir iskemleyi dosdoğru kuşun büstün ve kapının önüne çektim; 
Sonra kadife mindere çöktüm, kendimi düşü düşe eklemeye bıraktım 
Bu uğursuz geçmiş zaman kuşunun ne olduğunu düşünerek, 
Ve bu katı kaba korkunç kuru geçmiş zaman kuşunun ne demek 
İstediğini, 'Asla olmayacak' diye gaklayarak.
Bunu sezinlemeye çalışarak oturdum, tek hece söylemeden durdum 
Ateş gibi gözleri şimdi göğsümün içinde yanmakta olan kuşa, 
Bunu ve dahasını düşünerek oturdum, başım dayalı rahatça, 
Seyrettiği kadifeye, lamba ışığının şeytanca zevklenerek, 
Lamba ışığının zevkle seyrettiği mor kadifeye yaslanamayacak 
Fakat o, ah bu asla olmayacak.
Derken, sanki hava ağırlaştı çöktü, görünmez bir buhurdandan esanslar koktu 
Sallanan, adımları tüy kaplı zeminde çıngırdayan Meleklerce sola sağa. 
'Zavallı' dedim kendime, 'Tanrın sana ödünç verdi, gönderdi bu Seraphimlerle sana, 
Soluklan, rahatlan ve Lenore'un anılarının acısından arın artık, 
İç, kana kana iç, bu acılardan arındırıcı iksiri ve unut o yitik 
Lenore'u. Kuzgun dedi ki 'Asla olmayacak'.
'Kötücül şey! ' dedim, 'Kâhin! Kuş da olsan iblis de yine de kâhinsin! 
Yoldan Çıkarıcı göndermişse de, fırtına fırlatılmışsa da seni bu yakaya, 
Yapayalnız ama yine de gözü pek, büyülenmiş bu çöllük ülkeye, 
Dehşet uğrağı bu evin üstüne, var mı, yalvarırım, söyle bana neyse gerçek, 
Şifalı bitkisel bir merhem Gilead'da, yalvarırım, söyle bana apaçık. 
Kuzgun dedi ki 'Asla olmayacak'.
'Kötücül şey! ' dedim, 'Kâhin! Kuş da olsan iblis de yine de kâhinsin! 
Üstümüzde uzanan cennetin, ikimizin de tapındığı tanrının adına 
Söyle, bu gamlı ruh uzak Aden'de sarılabilecek mi o genç kadına 
Meleklerin Lenore dedikleri o azizeyi sarabilecek mi kucaklayarak, 
Meleklerin Lenore diye çağırdıkları o ışıyan, o eşi benzeri yok 
Kadını. Kuzgun dedi ki 'Asla olmayacak'.
'Kuş ya da iblis! ' diye haykırdım, 'Ayrılığımızın işareti olsun o söz, 
Katıl ona, o fırtına ile Gece'nin Plutonik kıyısına geri dön, 
Git söylediğin yalanın izi gibi kara bir tüy bile bırakmadan, 
Yalnızlığımı bozmadan git! Kapımın üstündeki büstten kalk! 
Gaganı kalbimden çıkart, suretini kapımdan çek! ' 
Kuzgun dedi ki 'Asla olmayacak'.
Ve Kuzgun uçmadan hiç bir yana, hala oturuyor, oturuyor hala, 
Oda kapımın hemen üstündeki solgun büstünde Pallas'ın; 
Ve gözleri tamı tamına benziyor gözlerine düş kuran bir iblisin, 
Ve lamba ışığı zemine vuruyor gölgesini onun üzerinden akarak, 
Ve ruhum zeminde dalgalanarak uzanan bu gölgesinden onun 
Hiç sıyrılamayacak, asla olmayacak.
EDGAR ALLAN POE’dan çeviren Dr.Osman Tuğlu
<end>

<start>
Sevilmek mi? -öyleyse bırakma yüreğini
Şimdiki yolundan ayrılmaya.
Olduğun herşeyken şimdi, 
Olmadığın şey olma.
Böylece kibarlığın, lütfun, 
Aşkın güzelliğin, sonsuz bir
Övgü konusu olacak yeryüzünde, 
ve aşk-basit bir görev.
<end>

<start>
Yüzük parmağımda, 
     Ve alnımda gelin çelengi; 
Muhteşem mücevherler ve satenşer
Hepsi emrinde, 
     Ve ben mutluyum şimdi.
Ve Lordum ki beni çok sever; 
     Ama andını ilk kez içtiğinde, 
Hissetim göğsümün kabardığını-
Çünkü bir ölüm çanı gibi öttü sözler
Ve ses onunkiymiş gibi geldi.
     Savaşta düşmüştü o kuytu ağaçlıkta
     Ve mutludur şimdi.
Ama konuşup bana güvence verdi, 
     Ve solgun alnımı öptü, 
Derken bir hayal hali geldi üzerime, 
Ve kilise avlusuna taşıdı beni, 
Ve ona dedim ki iç çekerek
(merhum D'Elormie sanıp onu) 
    'Oh, mutluyum şimdi'.
Ve böylece söylendi bu sözler, 
    Ve bu evlilik andı; 
Ve, inancım yıkılsa da, 
Ve, kırılsa da kalbim, 
Delil olarak burada yüzük
    Ki mutluyum şimdi, 
Bak, mutluluğumu kanıtlayan
    Şu altından simgeye.
Tanrım, uyanabilseydim keşke.
    Çünkü bilmeden düş görüyorum nasıl olduğunu, 
Ve fena sarsılıyor ruhum
Atılmasın diye yanlış bir adım, -
O unutulan ölü
    Mutlu olmayabilir belki diye
<end>

<start>
Varlığını sabah diye selamlıyanlardan-
Yokluğunu gece sayanlardan-
Yüksek göklerde kutsal ateşi gölgeleyen-
Ağlayarak ümit için her saat seni kutsayanlardan-
Yaşam için-ah. Hepsinin üstünde, 
Derinlere gömülü inancın Gerçeklik
Erdem ve İnsanlıkta canlanması için-
Ümitsizliğin menfur yatağında ölmeye yatanlardan, 
Birden yükselir, senin mırıldandığın sözler üzre, 
'Işık olsun'
Mırıldandığın sözlerin, gözlerinin-
Seraphlara özgü bakışıyla gerçekleşen-
Sana en çok borçlu olanlardan-şükranı
Tapınmaya benzeyen-ah, anımsa
En doğrusunu-adanmış olanı en çok tutkuyla, 
Ve düşün ki bu güçsüz dizeleri o yazdı-
O yazdı, yazarken ürperip düşünerek
Bir olduğunu ruhunun bir meleğinkiyle
<end>

<start>
Görüntüleri arasında karanlık gecenin
Yitirilmiş sevincin düşünü kurdum.
Ama kalbimi kırarak beni uyandırdı
Görüntüsü yaşamın ve ışığın.
Ah! Düş olmayan bir şey var mıdır gündüzleyin
Gözlerinde geçmişten gelen bir ışıkla
Çevresine bakan kişi için?
O kutlu düş-o kutlu düş, 
Bütün dünya kınarken
Tarlı bir ışık gibi neşelendirdi beni
Yalnız bir ruha yol gösteren.
Ne olmuş geceleyin ve fırtınada
Titriyorsa yükseklerdeki ışık? 
Daha berrak bir sey var mıdır
Gündüz parlayan yıldızından, gerçeğin!
<end>

<start>
Kendi başıma yerleşmişim
        Bir keder dünyasına, 
Ve durgun sular gibiydi ruhum, 
Ta ki güzel ve zarif Eulalie benim
        Utangaç gelinim olanaca-
Ta ki sarı saçlı körpe Eulalie benim
       Güler yüzlü gelinim olanaca.
Ah, az-daha az parlak
      Yıldızları gecenin
 O pırıl pırıl gözlerinden
Ve ne buharın bulutsu ışıltısı
İnci rengiyle ve morla Ay-yansımalı, 
Yarışabilir mütevazi Eulalie'nin en sıradan saç buklesiyle-
Yarışabilir parlak gözlü Eulalie'nin en özensiz ve
      Önemsiz buklesiyle.
Ne Kuşku-ne Acı
      Gelir bundan böyle, 
Çünkü ruhu verir bana ağlama isteğini, 
      Ve bütün gün
      Işıldar, güçlü ve parlak
Astarte uzayda, 
Sevgili Eulalie'sine bakarken anaç gözleri-
Körpe Eulalie'sine bakarken menekşe gözleri.
<end>

<start>
Sevilmek mi?-öyleyse bırakma yüreğini
Şimdiki yolundan ayrılmaya.
Olduğun herşeyken şimdi,
Olmadığın şey olma.
Böylece kibarlığın, lütfun,
Aşkın güzelliğin, 
sonsuz bir övgü konusu olacak yeryüzünde,
ve aşk-basit bir görev.
<end>

<start>
Kuşanmış keyifle, 
Yiğit bir şövalye, 
Gün ışığında ve gölgede, 
Bir şarkı söyleyerek, 
Yol almıştı epeyce, 
Arayarak Eldorado'yu.
Ama yaşlandı-
Bu korkusuz şövalye
Ve bir gölge düştü yüreğine
Bulamayınca hiçbir yer
Anımsatan Eldorado'yu.
Ve en sonunda
Gücü tükendiğinde, 
Rastladı bir gezgin gölgeye-
'Gölge' dedi, 
'Nerede olabilir-
Bu Eldorado denilen ülke? '
'Sür atını aydaki
Dağların üzerinden.
Aşağıya gölgeler vadisine, 
Korkmadan sür'
Diye yanıtladı gölge, -
'Arıyorsan eğer Eldorado'yu'
<end>

<start>
Çok geçmedi daha, bu dizelerin yazarı, 
Entelektüelliğin delice kibiri içinde, 
'Sözcüklerin gücü'nü savunur, insan beyninde 
İnsan dilinin söylediklerinin ötesinde 
Bir düşüncenin ortaya çıktığına hiç inanmazdı: 
Fakat şimdi, o kurumlanmayı alaya alırcasına 
İtalyan tonunda, yalnızca ayın aydınlattığı 
''Hermon Tepesi üstünde inci kolyeler gibi asılı duran çiy'' 
İçinde düş kuran melekler tarafından mırıldanılsınlar diye 
Yaratılmış yabancı yumuşak iki heceli iki sözcük 
Düşüncenin ruhları olan düşünülmemişe benzeyen düşünceleri, 
Arp çalan melek İsrafil'in bile 
(o ki sahipti ''Tanrının yarattıkları içinde en tatlı ses''e)  
Onun bile dile getirebilmeyi umduğundan 
Daha zengin, çok daha vahşi, çok daha ilahi hayallari 
O yazarın kalbinin uçurumlarından dışarı 
Harekete geçirdiler. Ve ben! bozuldu benim imlam. 
Güçsüzce ürperen ellerimden düşer kalem. 
Senin tarafından emredilse de ismini yazmam, 
Yazamam - konuşamam ya da düşünemem - 
Yazık ki hissedemem; çünkü hissetmek değildir bu, 
Bu düşlerin ardına dek açık kapısının altın 
Eşiği üstünde, aşağılardaki muhteşem manzaraya, 
Büyülenmiş, gözlerini dikerek, hareketsiz ayakta durmak, 
Ve titremek gördükçe, sağ tarafta, 
Sol tarafta, ve bütün yol boyunca, 
Morlaşan buğular ortasında, hülyalı uzaklarda 
İhtimalin tükendiği yere kadar, yalnızca seni!
Dr Osman Tuğlu tarafından çevrilmiştir
<end>

<start>
Evvel zaman içinde
Bir deniz ülkesinde,
Adı Annabel Lee idi,
Bilirsiniz belki,
Yaşardı bir körpecik,
Sevilmek ve beni sevmek
Kızcağızın tek fikri.
Çocuktuk ikimiz de
O deniz ülkesinde,
Fakat sevgiden daha bir sevgiyle
Sevdik birbirimizi
Ben ve Annabel Lee.
Cennetin kanatlı ferişteleri 
İmrenirlerdi bize ve sevgimize.
Ve bundandır ki hayli zaman önce
Bu deniz ülkesinde bir gece
Bir bulutun rüzgârı esti 
Üşüttü Annabel Lee’mi.
Sonra soylu yakınları geldi
Ve alıp götürdüler onu benden,
Bu deniz ülkesinde
Kapatmak için bir gömüte.
Cennetteki melekler bilmezlerdi
Mutluluğumuzun yarısını bile.
Kıskanıp durdular bizi:
Evet! Buydu nedeni
(Herkes bilir bunu o deniz ülkesinde) 
Bir bulutun rüzgârı geldi
Üşütüp öldürdü Annabel Lee’mi.
Ama kim varsa ki
Yaşça başça ileri
Sevgimizin gücünü geçemezdi.
Ne gökteki cennet melekleri
Ne de deniz altı cinleri
Canımı ayıramaz bile 
Canından güzel Annabel Lee’min
Cananımın hayali olmadan
Işıldamaz ay asla.
Ve gördüğüm yıldızlar değil asla
Parlak gözleridir güzel Annabel Lee’min.
Ve gece boyu uzanıp dururum yanına
Sevgilimin, cananımın, hayatımın ve gelinimin,
Deniz kıyısındaki gömütünde,
Deniz kenarındaki kabrinde.
Edgar Allan Poe
Çeviren: İsmail Haydar Aksoy
http://www.antoloji.com/ismail_aksoy
http://ismailaksoy.blogcu.com
http://ismailaksoy.wordpress.com
<end>

<start>
Şen şakrak donanan, 
Bir şövalye kahraman, 
Gölgesinde, güneşinde, 
Dudağında bir şarkı 
Yollarda dolaşmıştı, 
Eldorado'nun peşinde.
Şövalye çok kahramandı- 
Fakat o yaşlandı- 
Ve bir gölge düştü onun 
Yüreğinin üzerine, 
Rastlamayınca bir izine 
Dünya'da Eldorado'nun.
Ve, onu nihayeti 
Terkedince kuvveti 
Rast geldi gezgin bir gölgeye- 
Ve ''Gölge,'' dedi o, 
''Nereden gidilir, Eldorado 
Denilen ülkeye? ''
''Ay'ın dağları 
Üzerinden ileri, 
Gölgeler Vadisi'ne doğru, 
Sür, cesaretle sür atı,'' 
Diye gölge cevapladı, 
''Ararsan Eldorado'yu.''
<end>

<start>
Bu yaban dünyada bir köşe vardı.
Gençliğimizin baharında gittiğim, 
Kara kayalarla sarılmış ve
Yüksek çamların kuleleriyle çevrilmiş-
Öylesine güzeldi ki yalnızlığı
Vahşi bir gölün, onu daha az sevemzdim.
Ama kara kefenini serdiğin gece üzerine
Herşeye serdiğin gibi, 
Ve gizemli rüzgar
Ahenkle mırıldanarak gittiğinde, 
O zaman- aho zaman- uyanırdım.
Issız göl dehşetine.
Ama korku değildi
İnsanı titreten bir zevkti bu dehşet-
Öyle bir duygu ki ne madenler, mücevherler
Ne de- hatta senin aşkın
Kandırabilirdi anlatmaya beni
O zehirli dalgadaydı ölüm
Bir mezarlık çukurumda-
Yalnız imgelemi böyle teselli bulan, 
Kimsesiz ruhu bu karnlık gölden
Bir Adeb yaratan, O'nun için
<end>

<start>
Bir vakitler bir gece yarısı sıkkın, kafa yoruyorken, yorgun argın, 
Unutulmuş eski ilimlerin garip ve acayip kitap ciltleri üzerine ben- 
Kestiriyordum, tam dalacağım esnada, ani bir tıkırtı geldi öteden, 
Odamın kapısını kibarca birisi vuruyor, vuruyordu sanki tak tak. 
'Bu', diye söylendim, 'odamın kapısını tıklatılıp duran bir konuk, 
                             Sadece bu, başka bir şey yok.' 

Anımsıyorum ah çok kesin, bir Aralık ayındaydık, rüzgârlı, hazin, 
Ölen her bir köz parçası dövüp işliyordu yer döşemesine ruhunu.                                       
Sabahı diledim arzuyla; Ben boşu boşuna ödünç bir avuntuyu 
Arıyordum acı dindirici kitaplarımda, acısı için Lenore' un, o yitik, 
O meleklerin Lenore dedikleri kızın, o eşsizin, ışıyanın ışık ışık,                                                                                              
                            O burada adı anılmayanın artık.
Ve titretiyor, erguvani perdelerin ipeksi, kederli, belirsiz hışırtısı 
Öylesine dolduruyordu ki içimi hiç duyulmamış tuhaf korkularla 
Nihayet kalp çarpıntımı bastırmak için tekrarladım kalkıp ayağa 
'Bu, odamın kapısında içeri geçmeye yalvaran biri, bir konuk 
Bu, oda kapımdan gireyim diye yalvaran geç kalmış bir konuk 
                            Budur ancak, başka bir şey yok.'
Çok geçmeden topladım cesaretimi, uzatmadan tereddütümü 
'Bayım ya da Madam, içtenliğimle bağışlamanızı ediyorum rica, 
Şöyle bir şey oldu fakat, uyukluyordum ben, sizse öyle kibarca 
Gelip çaldınız oda kapımı, öyle belli belirsiz tıklattınız ki tık tık, 
Tam emin değilim sizi işittiğimden.'- dediğimde açtım kapıyı 
   ardına dek: - 
                             Bir şey yoktu, karanlık vardı dışarıda bir tek.
O karanlığın derinliğine dikkatle bakarak, orda durdum, merak, 
Korku, kuşku duyarak, daha önce hiç bir faninin cüret edemediği düşler kurarak uzun süre. 
Bozulmadı sessizlik lakin, karanlık vermedi bana bir emare, 
Ve fısıldaşılan 'Lenore! ' sözcüğüydü, orada tek söylenen sözcük, 
Fısıldadığım 'Lenore! ', bir yankıyla mırıltılı geri dönen sözcük, 
                             Başka bir şey değil buydu ancak.
Odama geri döndüğümde ben, ruhum tutuşmuştu tamamen, 
Çok geçmeden öncekinden daha yüksek bir tıkırtı işittim tekrar. 
'Eminim', dedim, 'pencere kafesinde eminim hayret bir şey var; 
O halde, şu esrarı araştırmam, neymiş orada ki görmem gerek- 
Bir araştırayım şu esrarı, kalbim bir anlık sakin olman gerek:- 
                             Rüzgâr bu daha başkası yok.'
Panjuru hızla açınca, girdi o an, oradan içeriye çırpına uça, 
Çok eskideki kutsal günlerden gelme haşmetli bir Kuzgun; 
Göstermeksizin en ufak bir saygı, bir azcık dur durak olsun, 
Lort veya leydi edasıyla tünedi oda kapımın üstüne konarak- 
Tünedi oda kapımın tam üstündeki Pallas büstüne konarak- 
                             Tünedi, oturdu, hepsi bu dahası yok.
Takındığı ifadenin haşin ve ciddi adabı bu abanoz kuşun, 
Kederli hayallerimi gülümsemeye çevirdi sonra hemen, 
'Korkak değilsin sen' dedim, 'kırpık, tıraşlı tepeliğine rağmen 
Söyle bana, senin lorda yaraşır ismin nedir Gece'nin Plutonik 
Kıyısında, Gece'nin kıyısından gelen, korkunç, amansız ve antik 
                             Kuzgun! ' Dedi ki, 'Asla Olmayacak.'
Açıkça duymaktan böyle düzgün konuşmasını bu çirkin kuşun 
Hayrete düştüm, anlamı, alakası zayıf olsa da cevabının; 
Kabul edelim ki henüz ihsan edilmemiştir odasında kapının 
Üzerinde bir kuş görmek yaşayan bir insana şimdiye dek- 
Oda kapısı üstündeki yontu büstte, adı Asla Olmayacak 
                           Gibisinden bir kuş ya da hayvan görmek.
Fakat o yumuşak büstün üstünde bir başına oturdu, söyledi sade 
O bir tek sözcüğü, sanki o bir tek sözcükle dökercesine içini. 
Daha ne bir tüyünü oynattı Kuzgun,  ne de bir şey söyledi yeni, 
Ta ki ben 'Diğer dostlar önceden uçtular' diye mırıldanana dek, 
' Uçup giden umutlarım gibi önceden, o beni yarın edecek terk.' 
                         O zaman kuş dedi ki 'Asla olmayacak.'
Yerinde verilmiş bu cevapla bozulmuş dinginlikte irkilmiş, 
'Kuşkusuz' dedim, 'sarf ettiği laflar peşindeki merhametsiz yıkım 
Tarafından izi sürülmüş mutsuz bir üstattan kaptığı tek birikim, 
Öyle ki, izi şarkıları tek nakarat olana dek sürülmüş gittikçe çabuk 
İzi umutlarına ağıt olana dek sürülmüş o bir tek melankolik 
                             Nakarat, 'Asla', diyen 'asla olmayacak.'  '
Fakat  hala sevk ediyordu üzgün ruhumu gülümsemeye  kuzgun, 
Bir iskemleyi dosdoğru kuşun büstün ve kapının önüne çektim; 
Sonra kadife mindere çöktüm, kendimi düşü düşe eklemeye bıraktım 
Bu uğursuz geçmiş zaman kuşunun ne olduğunu düşünerek, 
Ve bu katı kaba korkunç kuru geçmiş zaman kuşunun ne demek 
                            İstediğini, 'Asla olmayacak' diye gaklayarak.
Bunu sezinlemeye çalışarak oturdum, tek hece söylemeden durdum 
Ateş gibi gözleri şimdi göğsümün içinde yanmakta olan kuşa, 
Bunu ve dahasını düşünerek oturdum, başım dayalı rahatça, 
Seyrettiği kadifeye, lamba ışığının şeytanca zevklenerek, 
Lamba ışığının zevkle seyrettiği mor kadifeye yaslanamayacak 
                          Fakat o, ah bu asla olmayacak.
Derken, sanki hava ağırlaştı çöktü, görünmez bir buhurdandan  esanslar koktu 
Sallanan, adımları tüy kaplı zeminde çıngırdayan Meleklerce sola sağa. 
'Zavallı' dedim kendime, 'Tanrın sana ödünç verdi, gönderdi bu  Seraphimlerle sana, 
Soluklan, rahatlan ve Lenore'un anılarının acısından arın artık, 
İç, kana kana iç, bu acılardan arındırıcı iksiri ve unut o yitik 
                          Lenore'u. Kuzgun dedi ki 'Asla olmayacak'.
'Kötücül şey! ' dedim, 'Kâhin! Kuş da olsan iblis de yine de kâhinsin! 
Yoldan Çıkarıcı göndermişse de, fırtına fırlatılmışsa da seni bu yakaya, 
Yapayalnız ama yine de gözü pek, büyülenmiş bu çöllük ülkeye, 
Dehşet uğrağı bu evin üstüne, var mı, yalvarırım, söyle bana neyse gerçek, 
Şifalı bitkisel bir merhem Gilead'da, yalvarırım, söyle bana apaçık. 
                         Kuzgun dedi ki 'Asla olmayacak'.
'Kötücül şey! ' dedim, 'Kâhin! Kuş da olsan iblis de yine de kâhinsin! 
Üstümüzde uzanan cennetin, ikimizin de tapındığı tanrının adına 
Söyle, bu gamlı ruh uzak Aden'de sarılabilecek mi o genç kadına 
Meleklerin Lenore dedikleri o azizeyi sarabilecek mi kucaklayarak, 
Meleklerin Lenore diye çağırdıkları o ışıyan, o eşi benzeri yok 
                      Kadını. Kuzgun dedi ki 'Asla olmayacak'.
'Kuş ya da iblis! ' diye haykırdım, 'Ayrılığımızın işareti olsun o söz, 
Katıl ona, o fırtına ile Gece'nin Plutonik kıyısına geri dön, 
Git söylediğin yalanın izi gibi kara bir tüy bile bırakmadan, 
Yalnızlığımı bozmadan git! Kapımın üstündeki büstten kalk! 
Gaganı kalbimden çıkart, suretini kapımdan çek! ' 
                      Kuzgun dedi ki 'Asla olmayacak'.
Ve Kuzgun uçmadan hiç bir yana, hala oturuyor, oturuyor hala, 
Oda kapımın hemen üstündeki solgun büstünde Pallas'ın; 
Ve gözleri tamı tamına benziyor gözlerine düş kuran bir iblisin, 
Ve lamba ışığı zemine vuruyor gölgesini onun üzerinden akarak, 
Ve ruhum zeminde dalgalanarak uzanan bu gölgesinden onun 
                      Hiç sıyrılamayacak, asla olmayacak.
Çeviren: Dr.Osman Tuğlu
Once upon a midnight dreary, while I pondered, weak and weary, 
Over many a quaint and curious volume of forgotten lore, 
While I nodded, nearly napping, suddenly there came a tapping,
As of some one gently rapping, rapping at my chamber door.
''Tis some visitor, ' I muttered, 'tapping at my chamber door-
Only this, and nothing more.'
Ah, distinctly I remember it was in the bleak December, 
And each separate dying ember wrought its ghost upon the floor.
Eagerly I wished the morrow; - vainly I had sought to borrow
From my books surcease of sorrow- sorrow for the lost Lenore-
For the rare and radiant maiden whom the angels name Lenore-
Nameless here for evermore.
And the silken sad uncertain rustling of each purple curtain
Thrilled me- filled me with fantastic terrors never felt before;
So that now, to still the beating of my heart, I stood repeating, 
''Tis some visitor entreating entrance at my chamber door-
Some late visitor entreating entrance at my chamber door; -
This it is, and nothing more.'
Presently my soul grew stronger; hesitating then no longer, 
'Sir, ' said I, 'or Madam, truly your forgiveness I implore; 
But the fact is I was napping, and so gently you came rapping, 

And so faintly you came tapping, tapping at my chamber door, 
That I scarce was sure I heard you'- here I opened wide the door; -
Darkness there, and nothing more.
Deep into that darkness peering, long I stood there wondering, 
fearing,
Doubting, dreaming dreams no mortals ever dared to dream before; 
But the silence was unbroken, and the stillness gave no token, 
And the only word there spoken was the whispered word, 'Lenore! '
This I whispered, and an echo murmured back the word, 'Lenore! '-
Merely this, and nothing more.
But the raven, sitting lonely on the placid bust, spoke only
Back into the chamber turning, all my soul within me burning, 
Soon again I heard a tapping somewhat louder than before.
'Surely, ' said I, 'surely that is something at my window lattice: 
Let me see, then, what thereat is, and this mystery explore-
Let my heart be still a moment and this mystery explore; -
'Tis the wind and nothing more.'
Open here I flung the shutter, when, with many a flirt and flutter, 
In there stepped a stately raven of the saintly days of yore; 
Not the least obeisance made he; not a minute stopped or stayed he; 
But, with mien of lord or lady, perched above my chamber door-
Perched upon a bust of Pallas just above my chamber door-
Perched, and sat, and nothing more.
Then this ebony bird beguiling my sad fancy into smiling, 
By the grave and stern decorum of the countenance it wore.
'Though thy crest be shorn and shaven, thou, ' I said, 'art sure no craven, 
Ghastly grim and ancient raven wandering from the Nightly shore-
Tell me what thy lordly name is on the Night's Plutonian shore! '
Quoth the Raven, 'Nevermore.'
Much I marvelled this ungainly fowl to hear discourse so plainly, 
Though its answer little meaning- little relevancy bore; 
For we cannot help agreeing that no living human being
Ever yet was blest with seeing bird above his chamber door-
Bird or beast upon the sculptured bust above his chamber door, 
With such name as 'Nevermore.'
That one word, as if his soul in that one word he did outpour.
Nothing further then he uttered- not a feather then he fluttered-
Till I scarcely more than muttered, 'other friends have flown before-
On the morrow he will leave me, as my hopes have flown before.'
Then the bird said, 'Nevermore.'
Startled at the stillness broken by reply so aptly spoken, 
'Doubtless, ' said I, 'what it utters is its only stock and store,
Caught from some unhappy master whom unmerciful Disaster
Followed fast and followed faster till his songs one burden bore-
Till the dirges of his Hope that melancholy burden bore
Of 'Never- nevermore'.'
But the Raven still beguiling all my fancy into smiling, 
Straight I wheeled a cushioned seat in front of bird, and bust and door; 
Then upon the velvet sinking, I betook myself to linking
Fancy unto fancy, thinking what this ominous bird of yore-
What this grim, ungainly, ghastly, gaunt and ominous bird of yore
Meant in croaking 'Nevermore.'
This I sat engaged in guessing, but no syllable expressing
To the fowl whose fiery eyes now burned into my bosom's core; 
This and more I sat divining, with my head at ease reclining
On the cushion's velvet lining that the lamplight gloated o'er, 
But whose velvet violet lining with the lamplight gloating o'er, 
She shall press, ah, nevermore!
Then methought the air grew denser, perfumed from an unseen censer
Swung by Seraphim whose footfalls tinkled on the tufted floor.
'Wretch, ' I cried, 'thy God hath lent thee- by these angels he
hath sent thee
Respite- respite and nepenthe, from thy memories of Lenore! 
Quaff, oh quaff this kind nepenthe and forget this lost Lenore! '
Quoth the Raven, 'Nevermore
'Prophet! ' said I, 'thing of evil! - prophet still, if bird or
        devil! -
Whether Tempter sent, or whether tempest tossed thee here ashore, 
Desolate yet all undaunted, on this desert land enchanted-
On this home by horror haunted- tell me truly, I implore-
Is there- is there balm in Gilead? - tell me- tell me, I implore! '
Quoth the Raven, 'Nevermore.'
'Prophet! ' said I, 'thing of evil- prophet still, if bird or
        devil! 
By that Heaven that bends above us- by that God we both adore-
Tell this soul with sorrow laden if, within the distant Aidenn, 
It shall clasp a sainted maiden whom the angels name Lenore-
Clasp a rare and radiant maiden whom the angels name Lenore.'
Quoth the Raven, 'Nevermore.'
'Be that word our sign in parting, bird or fiend, ' I shrieked, 
        upstarting-
'Get thee back into the tempest and the Night's Plutonian shore!
Leave no black plume as a token of that lie thy soul hath spoken! 
Leave my loneliness unbroken! - quit the bust above my door! 
Take thy beak from out my heart, and take thy form from off my
        door! '
Quoth the Raven, 'Nevermore.'
And the Raven, never flitting, still is sitting, still is sitting
On the pallid bust of Pallas just above my chamber door; 
And his eyes have all the seeming of a demon's that is dreaming, 
And the lamplight o'er him streaming throws his shadow on the
        floor; 
And my soul from out that shadow that lies floating on the floor
Shall be lifted- nevermore!
<end>

<start>
Başkaları gibi değildim çocukluktan beri,
Görmedim başkalarının gördüğü gibi-
Ortak bir pınardan almadım tutkularımı,
Aynı kaynaktan almadım kederimi.
Uyandıramadım yüreğimi sevince aynı seste
Ve sevdiğim herşeyi yalnız sevdim.
Sonra çocukluğumda kasırgalı
Bir yaşamın şafağında iyinin ve
Kötünün her türlü derinliğinden
Çekildi hala bağlayan gizem beni.
Selden ya da kaynaktan-
Kızıl uçurumundan dağın,
Güneşten, Ağustosun altın rengiyle
Çevremde dönen-
Gökteki şimşekten uçarak
Beni Geçerken-
Gökgürültüsünden, fırtınadan
Ve o buluttan
-Maviyken göğün kalan kısmı-
Gözümde bir şeytanın şekline giren.
Çeviri: Oğuz Cebeci
<end>

<start>
Bu tedirgin temaşa gölgeler içinde
Yürürken bir akşam vakti
Suskun, asude bir kız
Bana gül yüzüyle eşlik etti.
Yalnızca yanımda yürüyor; 
 Tüm endamıyla süzülüyordu, gelinler gibi.
Parlıyordu ay durgunca
Islak çayırlar üzerinde,
Bitap düşmüş berrak ırmak üzerinde; 
Yüksek yüce dağlar üzerinde,
Rüzgarların rakstan yorgun düştüğü
Okyanus ile yıldızların buluştuğu sular üzerinde
Parlıyordu ay durgunca.
Kır evinin kapısından geçip; 
Kara ağacın uzun dalları altından
Çakılların serildiği yollara,
Yosunlu sorkunlar altından
Yorgun çınara,
Dolaştık sessiz sakince; hiç konuşmadan.
Sayısız yıldızın olduğu bu manzarada
Tüm ihtişamıydı görülen, cennetin.
Yıldız berraklığının ışığı gibi,
Kaynağıydı gecenin ışıltısının
Evet  kızıydı sanki Ay'ın
Aydınlığı bu parlak umutların.

Duyuluyordu kara ağaç yapraklarının fısıltısı
Bu ezgiler ki haz ve huzurun tınısı, 
Mis kokulu çiçekler ve ağaçlar arasında
Uyuya kalmışken rüzgarların hırsı,
Sanki dinmemişti güzel denizlerden gelen
Irak yerlerin müzik mırıltısı.
Kusursuz bu mucizevi  güzellik 
Süsüydü tüm bu manzaranın
Ben ise ırmak kıyısında sorkunlar altında
Döküyordum içine masalların; 
Yüreğimin ikrar edemeyeceği aşkımı
Bu aşk ki süsü olan bir kaç rüyanın.
Puslu alaca karanlık aydınlığında
Süzülüyordu yanımda sakinliğiyle; 
 O sessiz ahsen,
Tüm güzelliği ve elimliğiyle.
Geliverdik ırak yerlere
O, suskun ve alaycı kız ile.
Beyhude yürüdüm yanında.
Geçti önünden gözlerimin; 
 Bir anda beni benden alan 
Acı anıları mazinin... 
Dokundu bana  Ağustos yağmuru gibi
Gazellere çarpan ani ve serin.

Kır evinin alçak kapısı yanında,
Dökülüverdi ağzımdan sade tek bir kelime; 
Daha önce dudaklarım arasında hiç buluşmamış. 
Ayrıldık kara ağacın gölgesinde,
Yürüdüm uzaklara avare avare
Gönlü buruk,  sonsuzluğa, biçare.
Sessiz, sedasızca aldım yol; 
Evime, vakit gece, ben yalnız
Aniden saplandı içime bir elem; 
Gençliğimde hiç tanışmadığımız.
 Tuhaf bir hüsran ki bu misafir
Gecenin ilk rüyasıyla uçup giden, habersiz.
Artık divane ahenksiz melodiler
Kara ağaçların mırıltısı,
Ve gölgeler gibi belirgin 
Dokunuyor bana sorkunların iniltisi,
Uğraşıyor benimle gecenin melteminde 
Çınarın neşesi.
Her sabah ve her gecenin gölgesinde; 
Belirir gölgesi kederimin, 
Çekişirken hüzünlü hazan ay ışığı
Uğultusuyla kıpraşan yaprakların. 
Ha gayret yürek unut o sanemi
Ah gönül düş artık peşinden bu düşlerin.

İngilizce dilinden çeviren:   Abdullah TANYILDIZ
<end>

<start>
Uçurumun kenarındayım Hızır
Ulu dilber kalesinin burcunda
Muhteşem belaya nazır
Topuklarım boşluğun avcunda
Derin yar adımı çağırır
Dikildim parmaklarımın ucunda
Bir gamzelik rüzgâr yetecek
Ha itti beni, ha itecek
Uçurumun kenarındayım Hızır
Civan hazır
Divan hazır
Ferman hazır
Kurban hazır
Uçurumun kenarındayım Hızır
Güzelliğin zulme çaldığı sınır
Başım döner, beynim bulanır
El etmez
Gel etmez
Gülce'm uzaktan dolanır
Uçurumun kenarındayım Hızır
Gülce bir davet
Mecaz değil
Maraz değil
Gülce bir afet
Peri değil
Huri değil
Gülce beyaz sihir
Gülce ölümcül naz
Buram buram zehir
Yar yüzünde infaz
Bir gamzelik rüzgâr yetecek
Ha itti beni, ha itecek
Güzelliğin zulme çaldığı sınır
Uçurumun kenarındayım Hızır
Ben fakir
En hakir
Bin taksir
Ateşten
Kalleşten
Mızrakla gürzden
Dabbetülarz'dan
Deccal’dan, yedi düvelden
Korku nedir bilmeyen ben
Tir tir titriyorum Gülce’den
Ödüm patlıyor Gülce’ye bakmaktan
Nutkum tutuluyor, ürperiyorum
Saniyeler gözlerimde birer can
Her saniyede bir can veriyorum
1981
<end>

<start>
Toprak döşek, taş yastık
Huzme emziren ağaç
Dünyayı dala astık
Bir saatlik bir ilaç
Oruç bozmayan su
Peygamber uykusu
Peygamber uykusu
Büründük gölgemize
Güneş bakarken dimdik
Uzandığımız göze
Gönül dağında geldik
Yar eteğinden su
Peygamber uykusu
Peygamber uykusu
Birkaç pamuk bulutla
Sarılır göz yaramız
Ten kavgasına mola
Dalıp dolmak sıramız
Rüzgar yüzdüren su
Peygamber uykusu
Peygamber uykusu
<end>

<start>
Bu şehir girdap gülüm
Girdapta mehtap gülüm
Feleğin bir suyu var
Su değil kezzap gülüm
Feleğe dayandım gülüm
Öldüm de uyandım gülüm
Öldüm de uyandım
Bu şehir serap gülüm
Serapta mihrap gülüm
Feleğin bir topu var
Mermisi kezzap gülüm
Feleğe dayandım gülüm
Öldüm de uyandım gülüm
Öldüm de uyandım
Yezidin harcı zulüm
Yiğidin burcu ölüm
Feleğe dayandım gülüm
Öldüm de uyandım gülüm
Öldüm de uyandım
<end>

<start>
Yiğidi gül ağlatır gam öldürür
Nice namert ava çıksa, tuzak kursa, kurşun atsa; 
Yiğidi çökertmezse kahır.
Bir dem yar hüzünle baksa
Bir gönül gözüyle baksa
Yiğidi gül ağlatır, gam öldürür.
Düşman yılan olup soksa, 
Dokuz kavim taşa tutsa; 
Yiğidi çökertmez kahır.
Bir dem yar hüzünle baksa, 
Bir gönül gözüyle baksa
Yiğidi gül ağlatır, gam öldürür
<end>

<start>
Anam tatlı açmıyor artık
İşi yok 
Aşı yok
Ne su taşır 
Ne çamaşır
Ne bulaşık, ne sökük, ne yırtık
Gece gün
Büsbütün
Susması tunç
Sözü korkunç
Anamın secdesi gözle şimdi
Namazı
Niyazı
Yüreğinde
Yürek zinde
Anamın teninde sır belirdi
Ocakta 
Bucakta
Casus gezer 
Anam kanser
Anamın alnında akşam ter ter feyizden
Anam bir gaybın sırdaşı
Anamın dilcağızı da sessiz sessizden
Benim anam sabır taşı
Bir soğuk güneş renk alır uçuk benizden
Sualdir anamın kaşı
Sorar hala mutfaktan
Hala evlat telaşı
Alır karanlığı gökler hanemizden
Hanemiz deryaya karşı
Köpük köpük saflar yürür Karadeniz'den
Bu bir tevekkül savaşı
Bir gam eser şimdi yamaçlardan aşağı
Yola düşer lambalar
Yolların zar zar ağlayışı bu kırağı
İz bırakır arabalar
Çözülüp savrulur bacaların sac bağı
Daha gür yanar sobalar
Taşıyor her biri bir değişik merağı
Efkar yüklenmiş babalar
Çekerler haneden artık eli ayağı
Uzak yakın akrabalar
Anam pişirmemiş buzdur bu aşın yağı
Kaşıkta donar çorbalar
Göz bebeklerim genişler
Durup durup
Toz altında menevişler
Vurup vurup
Pencerem bir kasvet işler 
Sorup sorup
Adına akşam demişler 
Grup grup
Anamın odasında akşam
Odası gam
Sedası gam
Edası gam
Anamın odasında akşam
En son ümide izin bitti
Gözler karabiber
Akşam kılındı, yasin bitti
Anamla beraber
Selaya tırmanır bu ezan
Ölüm kaç basamak
Görünür alnımıza yazan 
Bir görünmez parmak
Yok yok böyle konuşmaz insan
Nedir bu yüz asmak
Hele baba bu nasıl lisan
Ne söyler bu susmak
Anamın benzi mehtap mehtap
Şekli var hazzı yok
Anamın gözü kitap kitap
Zeyli var yazı yok
Anamın gözü hitap hitap
Dili var ağzı yok
Anamın özü bitap bitap
Eli var nabzı yok
<end>

<start>
Fişekler patlıyor güneş tutuk hilal berrak 
Dağ taş can evinden tekbir tekbir çağlayarak 
Sultanım seni uğurlar bu ebedi bayrak
Sen ki kevseri namluyla içtin ırmak ırmak
Sen bir köprü, düştün de geçit verdi uçurum 
Al kanlar içinde boyuna kurban olduğum
Şehidim, ruhum, melekler katında alptuğum
Albeni, albeni nur yüzün gök alnın boyadı al beni
Cennet tanıdığım bağrındaki albeni
Öcün sorayımda şehidim al beni
Uçtu bulut yeleli yiğidim gökten emin
Kanından tapusuyla ocağımdır bu zemin
Yemin dövüşte secdeye kırılan kalemin
Silahın bayrağın kuranın üstüne yemin
Cephanem hatıramdır gece gün yudum yudum
Sen gayret pınarım suyuna kurban olduğum
Şehidim, ruhum, melekler katında alptuğum
Yüreğim kor yüreğim pir yandı bir daha sönmez kor yüreğim
Kim demiş haini canda kor yüreğim
Yedi kat yerin dibine kor yüreğim
Gördüğüm tabut mu köy ufkunda seher vakti
Tabut değil yıldız yıldız mahyam yola çıktı
Dağ dağ omuzlarda geliyor ecelin tahtı
Semalar kıskanır ey makber sendeki bahtı
Sabrımda vurulan iç içe bin kere mazlum
Varını vakfetmiş huyuna kurban olduğum
Şehidim, ruhum, melekler katında alptuğum
Özümün özü bu girdapta kanayan 
Sen asıl yar için akmayan kana yan
O yar özü kim bakar bu kana yan 
Özüm  özüm kanayan
Müjde ey toprak tuğbadır bu fidan bu civan
Şehidim ölümsüz fani gönüllerde divan
On binler yüz binler göz göz, saf saf hakka revan
Diyet alacağız billah top yekün bir cihan
Ölmedin sen bir oluştur bu bir şanlı doğum
Kütüğü göklerde soyuna kurban olduğum
Şehidim, ruhum, melekler katında alptuğum
İşte namazındayım, işte veda bayramı
Sundular bu mercan sükutta sonsuz meramı
Gayrı rahatta buldum canıma ilk haramı
Yalnız senin rütbene hasret sarar yaramı
Kalmayacak gümüş hilal okçusundan mahrum
Irz diye devraldık yayına kurban olduğum
Şehidim, ruhum, melekler katında alptuğum
<end>

<start>
Baş koymuşum Türkiye'min yoluna
Düzlüğüne, yokuşuna ölürüm,
Asırlardır kır atımı suladım.
Irmağının akışına ölürüm.
Deli sular, salkım-saçak söğütler,
Kışlada kumandan, asker öğütler,
Yaylalarda ata biner yiğitler,
Bozkurt gibi bakışına ölürüm.
Sevdalıyım, yangın yeri bu sinem
Doksan yıldır çile çekmiş hep ninem.
Pınarlardan su doldurur Eminem
Mavi boncuk takışına ölürüm.
Düğünüm, derneğim, halayım, barım,
Toprağım, ekmeğim, namusum, arım,
Kilimlerde çizgi çizgi efkârım,
Heybelerin nakışına ölürüm.
<end>

<start>
“Çeşmek Be-zen Sitare
Ezmen Mekon Kenâre”
Nerden çıktın karşıma böyle Sitare
Efsaneler dökülüyor gülüşlerinde
Kirpiklerin yüreğime batıyor
Telaşlı bir kalabalığın ortasında
Ayaküstü konuşuyoruz
Nedimin nigehban nergisleri gibi
Üstümüzde bütün nazarlar
Çok utanıyorum Sitare
Dün oturup hesap ettim
Sen doğduğun zaman
Ben bir askeri mektepte talebeymişim
Sen bilmezsin Sitare
Burada gündüzler çekip durduğumuz bir mercan tespih
Geceler içinde uyuduğumuz birer siyah buluttu
Her akşam dokuzda yat borusu çalardı
Yat borusu baştan aşağı hüzün çalardı
Bir derin uykuya atardım kendimi
Siyah benli bir kız düşlerime kaçardı
Bende onu alır anamın düşlerine kaçardım
Bu azgın kalabalıkta seni tam duyamıyorum
Gözlerin mi daha sıcak gülüyor
Yoksa dudakların mı anlayamıyorum
Seninle konuşurken Sitare
Aklıma yıldızlar dökülüyor
Bir çaresiz Zühre oluyorsun Babil caddelerinde
Ateş gözlü kahinler koşuyorlar arkandan
Binlerce meşalenin ışığı kımıldıyor saçlarında
Gökyüzü salkım salkım
Zigguratlar tıklım tıklım
Dönüp dolaşıp dudaklarına takılıyor aklım
Ah benim bu akıldan sıyrılmış aklım
Kimi gün boşlukta konacak yer bulamayan
Kimi gün inatçı yosunlar gibi kepez diplerine yapışan aklım
Gözlerine baktığım zaman Sitare
Bütün çöllere ay doğuyor
Yoldaş ediyorum kendime İmrül Kays’ı Antere’yi A’şa’yı
En kuytu vahaları dolaşıyorum
Hangi vahaya gitsem çadırlar sökülmüş Sitare
Çadırla su arasında bir cılga var
O cılgada narin ayak izlerin var
Durgun suya düşüp kalmış gözlerin var
Bu azgın kalabalıkta seni tam duyamıyorum
Gözlerin mi daha sıcak gülüyor
Yoksa dudakların mı anlayamıyorum
Bazan sapsarı bir benizle geliyorsun
Yorgun çizgileri alnında uykusuzluğun
Biliyorum içinde bir sızı var
Bıçak ağzı gibi bir sızı var
Bu sızıdır işte seni verimsiz kılan
Züheyr’in Suad’ı gibi keremsiz kılan
Kuzeyden güneye
Güneyden kuzeye
Heyy! Gidip geliyorum bu çöllerde
Kureyş’in heybetli ve inatçı develeri
Hiç aldırmadan benim esmer sevdama
Geviş getiriyorlar ufka bakarak
Ben kaçıp Yesrib’e sığınıyorum
Yesrib bahane, bir kitaba sığınıyorum
Dağda, ovada, badiyede okuduğum hep elif
Elif diyorum Sitare, sineme elif çekiyorum
“Ah minel aşk-ı ve halatihi..”
Çok eski bir gerçektir bu biliyorum
Bu azgın kalabalıkta seni tam duyamıyorum
Gözlerin mi daha sıcak gülüyor
Yoksa dudakların mı anlayamıyorum
Sinsi bir yağmur altında beraber yürüyoruz
Ve ikimizde ıslanıyoruz
Ben ne yağmurlar gördüm Sitare
Ben kaç kez iliklerime kadar ıslandım
Bilmiyorum sen kaç yaşındaydın
Ben göğü hep bir kurşun gibi ağır 
O şehirde sırılsıklam gezerdim
Bölük bölük insanlar boşanırdı tapınaklardan
Tapınaklar insanları safra gibi atardı
Sonra hepsi bir yere toplanıp bana bakarlardı
Bir gün bu şehrin kirli yağmurları alıp götürdü beni
Gidip bir Uygur çadırında göğü dinledim
Kara bulutlar kükrerken bir Kaşkar sabahında
Oturup Aprunçur Tigin ile seni konuştuk
Bakışlarımı sunuyorum, tereddütsüz alıyorsun
Gizli bir tebessümle çağırıyorum, geliyorsun
Kaşı karam, gözü karam, saçı karam
Umay gibi yumuşak huylum
Nerden çıktın karşıma böyle
Sesin ılık bir bahar güneşi gibi ığıl ığıl akıyor içime
Asya’nın bozkırlarında ordular düşüyor peşime
Yığılıp kalmışım bu Anadolu toprağına Sitare
Adam akıllı yorulmuşum
Ellerin böyle olmamalıydı
Ellerine acıyorum
Ve kim bilir kaç zamandan beridir kalbimi öğütlüyorum
Durup durup ıssız yerlerde
“güçlü ol ey kalbim, güçlü ol
Daha çok işimiz var” diyorum
Bu azgın kalabalıkta seni tam duyamıyorum
Gözlerin mi daha sıcak gülüyor
Yoksa dudakların mı anlayamıyorum
<end>

<start>
Sana bu mektubu bir gece yarısında yazıyorum
azatlığın zirvesinde sohbete dalmış yıldızlar
zühre bir şarkı tutturmuş babilden kalan 
zavallı dünya habersiz, zavallı dünya sağır
bir Harutla Marut birde ben dinliyorum
Derken kayıp gidiyor yıldızlardan birisi
Bir intikam fişeği gibi saplanıyor karanlığın karnına
Senin namına yıldızları kıskanıyorum
Kimbilir kaç ışık yılı uzakta öfkeyle kollarını çemriyor yalancı fecir
imanım gibi biliyorum vakit asılmak vaktidir
ve taksim gazinolarında trahomlu şairler 
mısra arıyorlar masaların altında
kanını içiyorlar bilmeden cennet atlarının
ben yurdumun en sert tütününden bir sigara yakıyorum
dumanı ciğerlerime değil iliklerime çekiyorum
ne kadar ürkek ceylan varsa asya çöllerinde
domaniç yaylasında ne kadar dizginsiz at
başlıyorlar kılcal damarlarımda koşmaya
sıcak solukları yalarken anlımı toynaklarını hissediyorum alyuvarlarımda
sana bu mektubu evimin balkonundan yazıyorum
sağ elimi koyuyorum tam yüreğimin üstüne
çankaya yokuşunda söylediğimiz marşı duyuyorum
ulu kayalar parçalanıyor beynimin bir yerine
bir yerinde demirden dağlar eriyor
atlas yelkenli gemileri unutmuş bir kaç levent
viski kokulu bulvarlarda yavaş yavaş ölüyör
istediğin o seccadeyi hemen gönderiyprum
üstünde kabe resmi ve anamın duları var
ve bildiğin sebeplerden ben gelemiyorum
yine biliyorsun ki sevmedim ülküden başkasını 
başı dumanlı dağları dolunayı ufukları
birde çankaya yokuşunda söylediğimiz marşı
önce Allah sonra genlerim şahit sevgimi
üçbinyıl sonra doğacak torunuma yolluyorum
trahomlu şairler doğruluyorlar masaların altından
parmakları fahişelerin karanlık saçlarında
benim kalemeimden kan değil süt damlıyor
geceler boyu böyle geleceği emziriyprum
kahrolayım sevmedim ülküden başkasını
birde seni çok seviyorum
<end>

<start>
12 Eylül sonrası tutuklanan Alparslan TÜRKEŞ ve bütün     
                                 dava arkadaşlarına...
Sana bu mektubu bir gece yarısında yazıyorum 
Azatlığın zirvesinde sohbete dalmış yıldızlar 
Zühre bir aşkı tutturmuş Bâbil’ de kalan 
Zavallı dünya habersiz, zavallı dünya sağır 
Bir Hârût’la Marut bir de ben dinliyorum 
Derken kayıp gidiyor yıldızlardan birisi 
Bir intikam fişeği gibi saplanıyor karanlığın karnına 
Senin namına yıldızları kıskanıyorum. 
Kim bilir kaç ışık yılı uzakta 
Öfkeyle kollarını çeviriyor yalancı fecir 
İmanım gibi biliyorum vakit asılmak vaktidir 
Ve taksim gazinolarında trahomlu şairler 
Mısra arıyorlar masaların altında 
Kanını içiyorlar bilmeden “Cennet atları” nın 
Ben yurdumun en sert tütününden bir sigara sarıyorum 
Dumanı ciğerlerime değil iliklerime çekiyorum 
Ne kadar ürkek ceylan varsa Asya çöllerinde 
Domaniç yaylasında ne kadar dizginsiz at 
Başlıyorlar koşmaya kılcal damarlarımda 
Sıcak solukları yalarken alnımı 
Toynaklarını hissediyorum alyuvarlarımda.
Sana bu mektubu evimin balkonunda yazıyorum 
Sağ elimi koyuyorum tam yüreğimin üstüne 
Çankaya yokuşunda söylediğimiz marşı duyuyorum 
Ulu kayalar parçalanıyor beynimin bir yerinde 
Bir yerinde demirden dağlar eriyor 
Atlas yelkenli gemileri unutmuş birkaç levent 
Viski kokulu bulvarlarda yavaş yavaş ölüyor 
İstediğin o seccadeyi hemen gönderiyorum 
Üstünde Kabe resmi ve anamın duaları var 
Ve bildiğin sebeplerden ben gelemiyorum. 
Yine biliyorsun ki , Sevmedim ülküden başkasını 
Başı dumanlı dağları, dolunayı, ufukları 
Bir de Çankaya yokuşunda rüzgara tutulmuş saçlarını 
Önce Allah, sonra genlerim şahit. 
Sevgimi üçbin yıl sonra doğacak torunuma yolluyorum 
Trahomlu şairler doğruluyorlar masaların altından 
Elleri fahişelerin karanlık saçlarında 
Benim kalemimden kan değil süt damlıyor 
Geceler boyu böyle geleceği emziriyorum 
Kahrolayım sevmedim ülküden başkasını 
Bir de seni çok seviyorum
<end>

<start>
Sineme yüzlerce ok saplanırdı
Kirpiğin kaşına değidiği zaman.
Bir sızı içimde keleplenirdi,
Kulağım adını duyduğu zaman
Kâh zülfünün karasında yatardım,
Kâh gözünün deryasında yiterdim.
Seni hayal eder dilek tutardım,
Göğümde bir yıldız kaydığı zaman.
Bahar başlayınca elvan toyuna,
Sevdam çiçek açar idi boyuna...
Koyakdaki gür derenin suyuna,
Söğüt dallarını eğdiği zaman.
Meltem vursa yüzündeki güllere,
Dokunurdu gönlümdeki tellere.
Bakarak ağlardım cılga yollara,
Bir türkü bağrımı oyduğu zaman.
Bu aşk can evimde kaldı da yarım,
Halâ o iklimden sesler duyarım.
Kim bilir belki de sana doyarım,
Topraklar yağmura doyduğu zaman.
<end>

<start>
Koç yiğidim, Bahadırım, Ozanım
Alp Dadaşım, Yağız Efem, Ozanım
Bir nârada dokuz tümen bozanım,
Tuğ kaldırıp yürüyecek Bozkurtum!
Tanrım Türk'ü koruyacak Bozkurtum!
Dört yaman sızım var inceden ince;
Vatanca, Bayrakça , Törece, Dince...
Ay-yıldızın ışığını görünce,
Arsız otlar çürüyecek Bozkurtum!
Tanrı Türk'ü koruyacak Bozkurtum!
Yeline de Ergenekon yeline!
Kurban olam kutlu ülkü yoluna!
Yetmiş körük milyon oldu biline!
Demir dağlar eriyecek Bozkurtum!
Tanrı Türk'ü koruyacak Bozkurtum!
Bizim ilde doğan olur baz olur,
Kara taşa pençe vursa iz olur.
Bir yiğide yedi kâfir az olur!
Orduları kürüyecek Bozkurdum!
Tanrı Türk'ü koruyacak Bozkurdum!
Yola çıktık Tanrıkurtlar yolundan,
Yandık piştik 'Kızıl Elma' derdinden.
Günde bin kez Gükbörünün ardından
Beş yüz köpek ürüyecek Bozkurtum!
Tanrı Türk'ü koruyacak Bozkurtum!
Dokuz ışık kör zulmeti yaranda
Dokuz sene şölen olur Turanda
Ol Yezdan'ın va'di Kur'an'da
Soysuz eller kuruyacak Bozkurtum!
Tanrı Türk'ü koruyacak Bozkurtum!
<end>

<start>
Kurşun benizli bulutlar gelir ufuklardan,
Sıkar üstümüze gömleklerini.
Çılgın bir sağanak vurur bahçemin güllerini,
Arsız böcekler yapraklara sığınır,
Ben sana…
Uyanır denizlerin bahadır askerleri,
Göklerse davranır kılıçlarına,
Ateşler düşer dervişimin avuçlarına,
Sefineler kaçışır, limanlara sığınır,
Ben sana…
Masal kaçkını devler gezinir şehirlerde,
Kenetlenmiş sarı seyrek dişleri.
Söner birden bebeğimin pembe gülüşleri,
Ürperir örümcekler, ağlarına sığınır,
Ben sana…
Uğultular gelir geceleri koyaklardan,
Rüzgârlar eser İsrafil nefesi.
Çatırdar tutsak ruhumun çürümüş kafesi,
Doruklarda kartallar kayalara sığınır,
Ben sana…
Güneş kanlar içinde yavaş yavaş boğulur.
Karanlık kuşanır pusatlarını
Titretir bozkırların başıboş atlarını
Yıldızlar uzakta Kehkeşan'lara sığınır
Ben sana sığınırım...
<end>

<start>
Bekleme, ağlama, beni çağırma
Tükendi dermanım gelemiyorum
Bu dağlar harami, yollar ejderha
Yitirdim yönleri bulamıyorum
Ezel meclisinde divan kurmuşlar
Çamurumu çile ile karmışlar
Yazıp çizip ak alnıma vurmuşlar
Hasret fermanımı silemiyorum
Gündüzler, ağ atıp tuttular beni
Geceler, zindana attılar beni
Çağdaş şehirlerde sattılar beni
Zincirlerden azat olamıyorum
<end>

<start>
Gökten firuze yağardı hep yollara düşerdik…
..
Hani kısrak memelerinden ufukları sağardık
Esrik dolunaylar öperdi çekik gözlerimizden
Gökten firuze yağardı hep yollara düşerdik
Böyle kirli değildi maviler
Denizler böyle soluksuz…
Topla çadırları apakayım burdan gidelim…
Bir divane kirmene sarardık sonsuz mesafeleri
Alp eren dağlara yaslanırdık korkulardan âzâde
Uçmaktan ırmaklar gelir çimerdik sularında
Önce kubbeler yıkıldı üstümüze
Gökler çökecek birazdan…
Eğerle atları apakayım burdan gidelim.
Sallanır dururdu güneş bir tuğun saçaklarında
Göğçek ormanlarda göğerirdi sevdamız
Oturur bengü taşlara adımızı vururduk
Böyle sert değildi kayalar
Uçurumlar böyle dipsiz…
Giyindir çocukları apakayım burdan gidelim
Bir yaz gecesinde çıkalım samanyoluna
Ata bergüzerı yıldızlara konalım
Bir ince yağmur yağsın uyansın kervansaraylar
Böyle ürkek değildi bakışların
Kirpiklerin böyle ıslak…
Haydi sil gözlerini apakayım burdan gidelim…
<end>

<start>
Dost kentleri yıkıp sana gelmişim
Esirin olmayı şeref bilmişim
Bilsen ıssızlıktan nasıl yılmışım
Bu sessiz dünyama girecekmisin
       Ellerini bana verecekmisin
Gül yüzünü geceler dokurum 
Şiirimsin günde bin kez okurum
Dara düştüm sağım solum uçurum
Şimdi bu müşkülüm görecekmisin
        Ellerini bana verecekmisin
Ümitler dal-budak, ümitler sıcak
Ellerinki karanlığı kovacak
Bir rahmet bekliyorum yağdı yağacak
         Bu kısır toprağı sürecekmisin
         Ellerini bana verecekmisin
<end>

<start>
Şu dumanlı doruklarda
Boz şahinler uçmaz gayrı
Gözelerden ağı çıkar
Alperenler içmez gayrı
Obam yurdum talan oldu
Destanlarım yalan oldu
Yollar birer yılan oldu
Kervanlarım geçmez gayrı
Hani mavi denizlerim
Üç kıtada nal izlerim
Kör mü oldu bu gözlerim
Çaşıtları seçmez gayrı
<end>

<start>
Eğilin önümde çağdaş güneşler! 
Kenanlı yıldızlar varın secdeye! 
Issız çöllerde, derin kör kuyularda
Ben görürüm camgöbeği düşleri
Ve ben yorarım sırma şafaklarda, 
Bulanık, korkulu düşlerinizi...
Tebessümlerimi yollarım vakur kervanlarla
Küfür karanlığı gecelerinize, 
Sonra düşüncelerinizi yeşertirim...
İnce belli üç attır Tih sahrasında; 
Güzelliğim, sabrım ve yalnızlığım.
Çılgınca yarışırlar kader güzergahımda; 
Nalları değer kader çizgilerinize...
Bilemiyorum, bensiz nasıl olursunuz? 
Cibril nefesli rüzgarlarda perdelenir gözleriniz, 
Körpe bir ceylan gibi kaçıp gider güzellik, 
Ateş yağar avuçlarınıza bir yerden, 
Nil söndüremez içinizdeki yangınları, 
Ağulu bir yılan ölüsü gibi yatar durur öyle
Mu’cizelere gebe Kızıl Deniz...
Dinleyin hele dinleyin çağdaş kadınlar! 
Gamzesiz, zülüfsüz, yorgun kadınlar! 
Mor mor halkalarda tutsak kadınlar! 
Birer bıçak vermedi mi ellerinize Züleyha? 
Çizdirmedi mi güzelliği avuçlarınıza?
Züleyha dedim ya biraz durmalısınız; 
Lacivert çöl gecelerinden bir parçadır o, 
Gözbebeklerinde dinlenir bereketli Nil...
Nasıl anlatsam size Züleyhayı; 
Gözleri bir vaha gibi yeşil...
Ve gidin! 
Nereye giderseniz gidin! 
Kuyular her yerde derin! 
İster Kenan illerinde, ister Mısır’da, 
Zindanlar karanlık, mahzenler serin...
Hapsederim gençliğimi damarlarıma, 
Kaç kere yaşanmış bir cenge girerim; 
Unuturum sizi çağdaş kadınlar! 
Sarılırım sımsıkı soğuk demirlere, 
Kıtlıktan, bereketten haber veririm...
Ben yorarım düşlerinizi böyle bilin!
“Ümmü’l Kitab” üstüne yemin ederim; 
Bir gün beni çağıracaksınız.
Yediye ve katlarına yemin olsun ki; 
Bana muhtacsınız! 
Bana muhtacsınız! 
Bana muhtacsınız!
<end>

<start>
<end>

<start>
<end>

<start>
Koç yiğidim, Bahadırım, Ozanım
Alp Dadaşım, Yağız Efem, Ozanım
Bir narada dokuz tümen bozanım,
Tuğ kaldırıp yürüyecek Bozkurdum! 
Tanrı Türkü koruyacak Bozkurdum!
Dört yaman sızım var inceden ince; 
Vatanca, Bayrakça, Törece, Dince.
Ay-yıldızın ışığını görünce,
Arsız otlar çürüyecek Bozkurdum! 
Tanrı Türkü koruyacak Bozkurdum!
Yeline de Ergenekon yeline! 
Kurban olam kutlu ülkü yoluna! 
Yetmiş milyon körük oldu biline!
Demir dağlar eriyecek Bozkurdum! 
Tanrı Türkü koruyacak Bozkurdum!
Bizim ilde doğan olur, baz olur,
Kara taşa pence vursa iz olur.
Bir yiğide yedi kafir az olur!
Orduları kürüyecek Bozkurdum! 
Tanrı Türkü koruyacak Bozkurdum!
Yola çıktık Tanrıkurtlar yolundan,
Yandık piştik Kızıl Elma derdinden.
Günde bin kez Gökbörünün ardından
Beş yüz köpek ürüyecek Bozkurdum! 
Tanrı Türkü koruyacak Bozkurdum!
Dokuz Işık kör zulmeti yaranda
Dokuz sene şölen olur Turanda
Yaradanın bir vaadi Kuranda
Soysuz eller kuruyacak Bozkurdum! 
Tanrı Türkü koruyacak Bozkurdum!
<end>

<start>
Onlar bu dünyaya niye geldiler
'Li ya'budun' diye diye geldiler.
Konaklı,sofralı tuğralıydılar
Bir dilim ekmekle doya geldiler.
Eline,beline,diline sahip
Kalpleri nurla yuya geldiler.
Burçlar her taraftan çağırıyordu
Onlar yıldız ile aya geldiler.
Ünlü şehirlerde ünsüz gezdiler
Bazen de bir sessiz köye geldiler.
Kutlu seferlerden zaferle dönüp
Ala sayvanlarda toya geldiler.
Din-ü devlek ile mülk-ü millete
Asi olmadılar uya geldiler.
Hem yüzleri hem sözleri güzeldi
En güzel sözleri duya geldiler.
Yedi göbek nesepleri helaldi
Helal rızıkları yiye geldiler
Dağları Tanrı'ydı,Süphan'dı,Nur'du,
Göklerin sesini duya geldiler.
<end>

<start>
Yüreğime kör düğümler atıldı,
Çözemedim, çözülmüyor Sultanım,
Yıllar yılı kaderimin hükmünü,
Bozamadım, bozulmuyor Sultanım.
Yollarıma tuzak konmuş bir kere,
Güvenim yok haftalara günlere,
Zamanın tesbihi saçıldı yere,
Dizemedim dizilmiyor Sultanım.
Bu bendeki çölün suya çağrısı,
Fecir vakti yıldızların ağrısı,
Bu diyarlar güzel ama doğrusu,
Gezemedim, gezilmiyor Sultanım.
Barış umdum şu yılların kaçından,
Kan döküldü bulutların saçından.
Gök mâviyi, gün ışığı içinden,
Süzemedim, süzülmüyor Sultanım.
Sana dert dökmeye yetmiyor bir gün.
Kâğıt bile mısralardan tedirgin.
Vakit gece, kalem hasta, göz yorgun,
Yazamadım, yazılmıyor Sultanım
<end>

<start>
Sukut etsin perisan zulf soyleyen dudag olsun
Bu sinem uzre anin lebleri her dem du dag olsun
Tebessum eyleyub baran doker sahra-yi sevdama
Bulutlar her gece habgahi,seyrangahi bag olsun
Haberdar olmasin varsin benim pinhan sirisgimden
Bu nademsaz gonul ardinca seyreden ayag olsun
Dokup giysularin gecsin guzergah-i bahtimdan
Niyazimdir guzel basi belalardan irag olsun
Dilaver razi olmustur uzaklardan temasaya
Yeter ki husnu var olsun ve sirin cani sag olsun
<end>

<start>
Gök yeleli Bozkurtlar, kutlu ülkü erleri! 
Atsız Yabgu önünde dizleyin yağız yeri!
Üçbin yılın süzdüğü temiz duru bir pınar 
Ya Üçoktur ya Bozok, o da bizlerden biri,
Uçup gitti Cennete, hak Yalavaç katına, 
Ordan Özge menzil yok, ne ileri ne geri.
Gidişi bir faninin burdan göçüşü değil, 
Sanki Hıtay üstüne Tanrıkut'un seferi...
Kaldırdak dokuz tuğu tam hedefe yönelttik 
Tanık olsun yıldızlar, bu Aralık gökleri!
Ilgar ile yürüyen şu tümenler onundur... 
Bilekler katı pulat, pençeler iri iri...
Narası yankılanır hala karşı dağlarda, 
Sıyra-kılıç, dört nala, bu Çiçi'nin askeri...
O bir Ural havası Türk illeri üstünde, 
Daha bin yıl solunur göğüslerden içeri.
Gök yeleli Bozkurtlar, kutlu ülkü erleri! 
Atsız Yabgu önünde dizleyin yağız yeri!
<end>

<start>
O çocuklar birer birer gittiler... 
Soylu sevda türküleri dudaklarında, 
Saclarında kurt nefesi rüzgârlar, 
O çocuklar birer birer gittiler...
Bir tamu karanlığı keleplenirken bozkıra 
Kehkeşenlardan yıildız gibi indiler. 
Tutuşturdular yeniden küllenmiş ocakları, 
Bacalardan duman duman tüttüler...
Bir ögünç hil'ati gibi giydiler güzelliği 
Ufuklara oturup dolunayı sevdiler. 
Uzun,siyah kirpiklerinde seyyareler yanardı, 
Ağ buluttan atlarla ta Sidre'ye yettiler...
Onlar,Oğuz mayası gök ışığın erleri, 
Onlar,ülkü çağının bahadır melekleri... 
Mor dağların göğsünde kaldı pençe izleri, 
Haceru'l esved gözlerini gönlümüze resmettiler...
Eyvah biz kaldık Efsele safilinde! 
Ahsen-i takvim üzre,onlar geçip gittiler...
<end>

<start>
<end>

<start>
Aşk henüz balçıkla kan arasındaydı:
Ben saçlarını örüyordum bir ıssız gezegende,
Daha yaşanmamış geceleri hayâl ediyordum,
Bir yılkı atı gibi başıboş sıcaklığını
Tutup geleceğe ben yediyordum.
Aşk henüz bedenle can arasındaydı:
Tâ gözlerinin içine bakıyordum bir ıssız gezegende,
Yıldızları koyuyordum yerliyerine…
Acıyı öğreniyordum, o muhteşem acıyı…
Nefesimle çizgiler çiziyordum ellerine…
Aşk henüz mekânla zaman arasındaydı:
Göç arzuları mı ne kımıldıyordu içimizde? 
Kolların boynumdaydı, yüzün yüzüme değiyordu,
Bir yasak ağacın gölgesindeydik ikimiz; 
Olgun şiirler dalları yere eğiyordu…
Aşk henüz toprakla duman arasındaydı:
Dokuz renkli kehkeşanlar dolaşıyordu çevremizde,
Ben süt-beyaz teninden ay ışığını süzüyordum.
Kalem yoktu, kâğıt yoktu, harf yoktu,
Kirpik uçlarımla alnına bir şeyler yazıyordum.
Aşk henüz gurubla tan arasındaydı:
Bir ıssız gezegende fısıldaşıyorduk ikimiz,
Sözün lezzetini tadıyorduk bir mercan kadehten,
Deli yağmurlar dolduruyordu derin çukurları,
Henüz denizler yoktu ben seni severken…
<end>

<start>
<end>

<start>
İthaf: Ülküdaşım Ruhi Kılıçkıran'ın Aziz Ruhuna
Kıbleli bir rüzgârla gelip doldun içime 
Yeşillerin en güzeline pervaneydi ellerin. 
Bir şeyler getirsin o diyen pırıl pırıl sabahlar 
Tuttun da gecelere uzandın sessiz. 
Şimdi hilâllerde, yıldızlarda ellerin. 
Kılıçlar bilendi ak düşüncelere asırlar boyu 
Mânânın düşmanı hâlâ çaresiz 
Bir cemresin şehidim, toprağıma düştün. 
Gözleri dolu bulutların, bulutlar boşalacak 
Yağmurlarda, berekette ellerin.
<end>

<start>
<end>

<start>
Yoklama defterinden tanımadım sizi,
Benim haylaz çocuklarım
Sınıfın en devamsızını
Bir sinema dönüşü tanıdım
Koltuğunda satılmamış gazeteler
Dumanlı bir salonda
Kendime göre karsılarken aksamı
Nane sekeri uzattı en tembeliniz
Götürmek istedi küfesinde
Elimdeki ıspanak demetini
En dalgını sınıfın
Çoğunuz semtine uğramaz oldu okulun
Palto ayakkabı yüzünden
Kiminiz limon satar balık pazarında
Kiminiz Tahtakale'de çaycılık eder
Biz inceleye duralım aç tavuk hesabi
Tereyağındaki vitamini
Kalorisini taze yumurtanın
Karşılıklı neler öğrenmedik sınıfta
Çevresini ölçtük dünyanın
Hesapladık yıldızların uzaklığını
Orta Asya'dan konuştuk
Laf kıtlığında
Birlikte neler düşünmedik
Burnumuzun dibindekini görmeden
Bulutlara mi karışmadık
Güz rüzgarlarında dökülmüş
Hasta yapraklara mi üzülmedik
Serçelere mi acımadık kış günlerinde
Kendimizi unutarak
<end>

<start>
Sen gidiyorsun ya işine yetişmek için, 
Saçlarını, gözlerini, ellerini
Neyin varsa toplayıp gidiyorsun ya, 
Her seferinde birşey unutuyorsun, sıcak, 
Termometrede yükselen çizgi çizgi.
Kimbilir nerelerde soğuyorsun...
Senin gözbebeklerin var ya, kadın kadın gülen
İnsan insan bakan gözbebeklerin, 
Beni tutsa tutsa gözlerin tutar ayakta, 
Beni yıksa yıksa gözbebeklerin yerle bir eder.
Ne gelirse onlardan gelir bana, 
Çalışma gücü, yaşama direnci...
Mutluluk gibi kazanılması zor, 
Mutluluk gibi yitirilmesi kolay.
Bir açarsın ki mutluyum, 
Bir kaparsın herşey elimden gitmiş.
<end>

<start>
<end>

<start>
sen gidiyorsun ya işine yetişmek için
saçlarını, gözlerini, ellerini 
neyin varsa toplayıp gidiyorsun ya
her seferinde bir şey unutuyorsun sıcak
termometrede yükselen çizgi
kimbilir nerelerde soğuyorsun
senin gözbebeklerin var ya kadın kadın gülen 
insan insan bakan gözbebeklerin
beni tutsa tutsa gözlerin tutar ayakta
beni yıksa yıksa gözlerin yerle bir eder
ne gelirse onlardan gelir bana 
çalışma gücü yaşama direnci
mutluluk gibi kazanılması zor
mutluluk gibi yitirilmesi kolay
bir açarsın ki mutluyum
bir kaparsın ki herşey elimden gitmiş
<end>

<start>
Bu ayaklar benden hesap soracak,
Bir düşüncenin peşinden dolaştırdım sokak sokak ,
Bu baş, bu eğilmez baş da öyle 
Bazı sarhoş ,bazı yorgun
Her zaman bir yastığa hasret!
Bu ciğer de hesap soracak,
Esirgedim, güneşini, havasını
Bu ağız bu dişler, bu mide...
Ne ikram edebilirim ki bol keseden
Bu bilekler de hesap soracak,
Göz yumdum çektikleri eziyete.
Bilsem ki kimsenin parmağı yok
Bu sürüp giden işkencede;
Kılım bile kıpırdamadan bir sabah
Çekerdim darağacına çekerdim kendimi
Bilsem ki suç bende!..
<end>

<start>
Kilim gibi dokumada mutsuzluğu 
Gidip gelen kara kuşlar havada 
Saflar tutulmuş top sesleri gerilerden 
Tabanında depremi kara güllelerin 
Duymuyor musun
Kaldır başını kan uykulardan 
Böyle yürek böyle atardamar 
Atmaz olsun 
Ses ol ışık ol yumruk ol 
Karayeller başına indirmeden çatını 
Sel suları bastığın toprağı dönüm dönüm 
Alıp götürmeden büyük denizlere 
Çabuk ol
Tam çağı ise başlamanın doğan günle 
Bul içine tükürdüğün kitapları yeniden 
Her satırında buram alın teri 
Her sayfası günlük güneşlik 
Utanma suçun tümü senin değil 
Yırt otuzunda aldığın diplomayı 
Alfabelik çocuk ol
Yollar kesilmiş alanlar sarılmış 
Tel örgüler çevirmiş yöreni 
Fırıl fırıl alıcı kuşlar tepende 
Benden geçti mi demek istiyorsun 
Aç iki kolunu iki yanına 
Korkuluk ol
<end>

<start>
Eli değnek tutar tutmaz
Çoban oldu;
Sardılar sırtına bazlamayı
Onaştı yıl güne verdi karnını,
Onaştı yıl koyun güttü, kavalsız
İnsanlardan ağayı tanır,
Adını bilmez sorarsan,
Hayvanlardan Karabaşçı
Günü yetti, bıyığı bitti,
Okundu künyesi,
Gitti, davulsuz zurnasız
<end>

<start>
Leylak getiriyorsun bana güneşli bir gün
Onu saçlarından topladığın belli
Bir leylak bahçesisin karşımda
Böyle kucağında kalsa daha iyi
Bir vazoya bırakıp gidiyorsun
sen gidiyorsun leylaklar kalıyor mu sanki
Önce renkleri gidiyor arkandan
Nesi varsa gidiyor soyunarak
Her vazoya baktıkça karşımdasın ne tuhaf
Her kokladıkça dönüp geliyorsun
Düşünceler gibi filizleniyorsun gün geçtikçe
Yaprak yaprak gelişiyorsun
Leylak leylak bakıyorsun gözlerimin içine
Ölümsüz bir mevsim oluyorsun.
<end>

<start>
Sömürgen cami güvercinleri sizin olsun 
O doyumsuz lapacı güvercinler
Kurşun buğusu güvercinleri severim ben
Kanat uçları çelik yeşili
Kuş dediğin piyerlotisiz yaşamalı
Adaksız avlusuz şadırvansız
Buluttan süzmeli suyunu
Kuşçular çarşısında tüy dökmemeli
Benim güvercinim tunç gagalı
Kimlerin bakışı kardeşçedir
Kimlerin bakışı düşmanca
Kendisi hangi kavganın güvercinidir bilir
Tüneyip acımanın saçaklarına
Miskin sevilerle bitlenmez
Kanadından çok pençesine güvenir
Barış taklaları süzülmeler
Gagalarda zeytin dalı
Perendeler maviliklerde
Tüm gösteriler resimlerde kalmalı
Güvercin dediğin uyanık olmalı
Tüyler duman duman öfkeden
Yanıp tutuşmalı gözbebekleri
Sevgiden tıpır tıpır bir yürek
Özgürlüğünce dövüşken
<end>

<start>
Omuzlanınca tabutun
İlk defa kurtuldu ayakların topraktan
Muhteşem oldu medreseden çıkışın
Dikildiler yol üstüne
Bir dilim ekmeği çok görenler
Yüzüne bakmaynlar sağlığında
Bir selamla borçlarını ödediler
Üzülme çelenkler gelmiyor pesinden
Mevsimsiz oldu ölümün
Ne olurdu bir kıs daha bekleseydin
Bahar gelir çeçekler açardı
Ölümün kimseyi sevindirmedi
Atsız arabasız kalktı cenazen
Alçak gönüllü adamdın
Herkesten uzak yasadın
Ölümünde gürültüsüz oldu
<end>

<start>
Gözünü yıldırmasın karakış,
Altında sağlama yatağın,
Hastanede Şiran var.
Ne kaldı ki şurada,
Ekim, Kasım, derken Aralık
Sabrın tükenmezse eğer,
Heybelidensin bahara doğru.
Bilirsin can boğazdan gelir,
Senin neyine su bakir mangal,
Çıksın çadırcılara...
Bilmem isine yarar mi artık,
Su duvardaki palto,
Yok iste çalışmaya dermanın!
Hele otursun su barış yerine,
Sik dişini!
Her şey düzelecek yakında,
Her şey yoluna girecek;
Doktor kapına gelecek,
İlaçlar ayağına.
Bakma kesildiğine termosun
Şerbet akacak çeşmelerden!
Bu sıcağa kar mi dayanır,
Dirilirsin bayrama varmadan,
Kalkarsın ayağa.
Sıtmalı kızının 
Doya öpersin yanaklarını.
Biraz daha sabır, aslanım,
Biraz daha sabır!
<end>

<start>
Annenden öğrendiğinle yetinme
Çocuğum,Türkçe’ni geliştir.
Dilimiz öylesine güzel ki
Durgun gollerimizce duru,
Akar sularımızca coşkulu...
Ne var ki çocuğum,
Güzellik de bakim ister
Önce türkülerimizi öğren,
Seni büyüten ninnilerimizi belle,
Gidenlere yakılan ağıtları...Her sözün en güzeli Türkçe’mizde,
Diline takılanları ayıkla,
Yabancı sözcükleri at
Bak, devrim,ne güzel
Barış,ne güzel
Dayanışma, özgürlük...Hele bağımsızlık
En güzeli,sevgi
Sev Türkçe’ni, çocuğum,
Dilini sevenleri sev
<end>

<start>
<end>

<start>
<end>

<start>
<end>

<start>
<end>

<start>
<end>

<start>
İnsanları alabildiğine sevmeyi,
Bırakmazlar yanına.
Böyle çekersin cezasını
Üç duvar, bir kapı arasında
Onlardan ayrı
Böyle onlardan uzak.
Yasak sana, boylu boyunca sokaklar,
Bahçeler, yalı kahveleri.
Dostlara simdi mektup değil,
Bir selam yasak! 
Kapılar demir sürgülü, çifte kilitli,
Kapalı, hürriyete giden yollar; 
İçerdeki içerde mahzun,
Dinardaki dinarda.
Burada her şey sade:
Ekmek ve su, düşünceler...
Emirler çeşitli:
Kapıda kilit, emir,
Uzakta düdük, emir,
Emir, dışarıda dikilen nöbetçi.
Hürriyeti çoktan unuttum,
O yemyeşil masalların kızıdır
Eskiden sevilmiş.
Bir ince hastalıktır olsa.
O simdi ciğerlerimde.
Su pencereye verdim kendimi,
Bütün üzüntülere karşılık,
Bogazın suları üzerinden
Karsı, sırtlara açılmış pencerelere.
Üsküdar’ı bilmezdim eskiden,
Burada ısınıverdi kanım.
Vurgunum su Kızkulesi'ne; 
Ne de şirin görünüyor
Uzaktan Karacaahmet; 
Hiç de söyledikleri gibi değil,
Bana düşündürmüyor ölümü
<end>

<start>
<end>

<start>
<end>

<start>
İşte gittiğimiz günler
alacakaranlıkta, 
kimseyi rahat yatağında uyandırmadık.
Bizi uyutmadıkları çok oldu
çaylarında, nişanlarında, 
zorla caz dinledik, 
kızmadık, mezhebi geniş insanlarız, 
yine vaktinde bulunduk iş başında.
Yorgun döndüğümüz akşamlar
arabasında yer gösteren oldu, 
utandık türkülerini söylemekten.
Nafakamızı sattılar önümüzde, 
sakladılar yağımızı, peynirimizi, 
rızkımızdan para kazandılar
hoşgördük.
Gün oldu
nar gibi kızarmış ekmekleri bekleyen
tezgâhtarı bile kıskanmadık.
Nar mı yetiştirmedik kavak ağaçlarında
-hem de kafamız kadar-.
Bir koyundan üç deri çıkardık, 
minnete geçmedi.
Acıyan bulunmadı değil halimize
gazetelerde kaldı merhametleri, 
kitaplara geçti; 
bizim merhametimiz lâfta kalmayacak!
<end>

<start>
I
Kıyıda kum çakıl yosun. Gidenlerden
Boşuna değil martıların hırçınlığı
Köprülerin altından geçen sular var ya
Kürsülerde lâfını ettiğimiz
Biraz da köprülerin üstünden akmalı
Yeşilin sarıya dönüşü korkutmasın seni
Morarıp silinmesi maviliklerin
Kırmızının akıp gitmesi damarlarından
İşimiz kolay değil o denli
Kargaların içgüdüsel ölmezliğine inat
İnsanca ölebilmeli
III
Ne ilkyaz bulutlarında yıkanan
Bir mezar taşısın uzun ömürlü
Ne kış güneşinde silkinen selvisin
Bir mezarlık değilsin anıların gömüldüğü
Yeşilin bitkiselliğini sürdürmeye gelmedin
En güzel sarılarda düşsel
Bir ayçiçeği güneşte tek başına
Bir de karanlık sularda güneş olmak
Bu daha güzel
		           (1973)
<end>

<start>
Su sefer bayrağını çekmiş vapur
Bizim Karadeniz'e gider.
Beni alıp götürmese de,
Alır, düşüncemi çocukluğuma götürür,
Çocukluğumun memleketine.
Kıyıcığında doğmuşum Kastamonu'nun
Fener bilirim Karadeniz'i.
Kahrını çekmişim yıldızının, poyrazının,
Ecel terleri dökmüşüm karayelinde.
Kim bilir ne haldedir,
Benim frengisiyle meşhur memleketim,
Simdi ne halde? 
Ekmekleri mısır bazlaması mi,
Bulgurlu manlar mi hala bayram yemekleri? 
Çok sıkıntı çektik Seferberlikte,
Çok mısır kocanı yedik, vesikalı; 
Bu sefer de vesikasız yemişler,
Gazsız, sabunsuz kalmışlar.
Kim gider, kim sorar hallerini? 
Bilirim ne vapurun büyükleri uğrar,
Ne insanların büyükleri; 
Memurlar gelir ufak tefek,
Büyüyünce giderler.
Balıklardan bile hamsiler vurur,
Vursa karaya.
<end>

<start>
Önce şiirde sevdim kavgayı 
Özgürlüğü kelime kelime şiirde 
Mısra mısra sevdim yaşamayı 
Öfkeyi de sevinci de 
Senin ışıklı günlerin 
Benim iyimser dostlarım 
Hepsi hepsi şiirde 
Ne varsa yitirdiğim 
Bütün bulduklarım şiirde 
Kafiyeden önce gelen 
Sevgilerimiz mi sade 
Sürgün de var 
Hapis de
<end>

<start>
Göremedik sıkıntısız yaşandığını,
Rahatın şiirini yazamadık,
Ne kadar uzak
Heveslerimle içli dişli yaşamak,
Üzmek hastalıklı şiirlerle
Esimi, dostumu; 
Mezar tasları kadar, ölçülü
Beyitler düzmek boy.
İçliyimdir herkes kadar,
Düşündürür beni de su gökyüzü,
Kus cıvıltısı, nar çiçeği...
Geçtik bir kalem üzerinden.
Huyumdan ettiniz, Cidali Kızları,
Sekiz düğününden önce
Penceremin altından geçenler,
Saçları dağınık, gözleri uykulu,
Çoraba, tütüne gidenler,
Beni huyumdan ettiniz! 
Yorgun gözlerinizdeki acıyı
Dert edindim kendime.
Saçlarını tezgahına yolduranları,
Sıtma gebesi tazeleri görmeseydim,
Boşuna harcayacaktım sevgimi.
Simdi su parmaklığın ötesinde kaldı
Bütün çalışanlar; 
Teker teker sökülmüşüz toprağımızdan,
Havamızdan, suyumuzdan olmuşuz.
Yasamaktayız ayni çatının altında
Daha mahzun, daha hesaplı.
Rahat günlerin isçisi olacaktık,
Rahat günlerin sairi:
Bir çift sözümüz vardı
Nar çiçeği, gül dalı üstüne,
Dudaklarımızda kaldı!
<end>

<start>
Biz de yasarız azizim,
Yasamaya gelince, biz de yaşarız ama,
Olmuyor cebimizden kattığımızla eğlenmek,
Gönlümüzden katalım,
Varlıklı kişileriz neşeden yana.
Pazarımız hoş mu geçecek,
Şart değil Büyük ada, Heybeli;
Çok bile gelir kayığı Aristo’nun: 
Sekiz arsın iki karış,
Kız gibi Cidali yapısı.
Bir işaretimize bakar
Çıkmazsa balığı alesta, 
Aylardan temmuz, günlerden pazar;
Yeni kapı açıklarındayız...
Bırakın Hasan geçsin küreğe,
Utandırmaz bu kollar sahibini.
Kabarmaz bu avuçlar
On ikisinden beri naşirlidir.
Fazla külfet istemez,
Bol sigaramız olsun,
Köfte, ekmek, domates yeter.
Karimiz, sevgilimiz yanımızda
Başaltında şarap testisi...
Dedik ya bugün pazar
Belki genç arkadaşı
'İlk defa güneşe çıkardılar',
İsteriz bütün dostlar aramızda olsun;
Kiminin Hanya'dan gelir selamı,
Kiminin Konya'dan
Sandalımız geniş değil, ne çare,
Gönlümüz kadar.
Ne yapalım bol şarabimiz var ya,
Onların sağlığına içecek;
Gün ola harman ola!..
Anlarız biz de bu islerden,
Elimiz değdi de okşamadık mi,
Su 'pür hayal' saçları ?
Kim istemez 'yâr'i uyutmasını 'sine' de
Batan güne karsı,
'Bâde' içmesini 'Yâr eli'den?
Gözü kör olsun feleğin,
Gelecekten umudumuzu kesmedik,
İçimiz öylesine ferah...
Son kadehlere doğru sorsun,
Sesi en güzelimiz bizden:
'Gam, keder ne imiş?'
Yontulmamış sesimizle cevabi hazır:
'Geç azizim, geç!'
<end>

<start>
Bizim kadar Feyzi Hoca da
yaka silkerdi Kadıoğlu'ndan; 
kime çekmiş derdi, bu yezit! ..
Öyle ya, iyi adamdı babası, 
kapısı açıktı otuz Ramazan
memleketin ileri gelenlerine.
Alikıran, başkesendi sınıfta, 
lâfı ağzımıza tıkar
zorla dinletirdi, ineklerinin
kaç kova süt verdiğini, 
ve motorlarının Gülcemal'i
nasıl geçtiğini Çaltıburnu'nda.
Ve sen, gözünü budaktan esirgemeyen Halil'im
kıyı kıyı kaçardın Kadıoğlu'ndan
Yemek paydosunda bizden saklı
bir baş soğanı yoldaş ederdin
sacta pişmiş mısır ekmeğine.
Her salı
sergi açardın cami önünde, 
tuz satar, yumurta toplardın
Gümrükçü'nün hesabına.
Biz aynı gün hesaplardık hocamızla
şu kadar bin liranın ne getirdiğini, 
yüzde beşten şu kadar senede.
Ertesi gün karşımızda kıvırırdın
yarım ekmekle çarşı helvasını.
Benim yumruğuna sıkı Halil'im
çekerdin sineye Kadıoğlu'nun
yakası açılmadık küfürlerini; 
tuhaf gelirdi uysallığın, 
nerden bilecektim onların çiftliğinde
babanın yanaşma olduğunu.
<end>

<start>
Ortasındayız memleketin,
Uzak değiliz Ankara'dan
Yakınız yakın olmasına;
Gelen olmaz,
Halimizi gören olmaz.
Asfaltmış yolları boydan boya,
Lambalar yanarmış dizi dizi.
Büyük laflar eden
Büyük adamları varmış.
Dayalı döşeli apartmanlarında
Seçme insanlar yasarmış,
Yasarmış yasamasına.
Ama sokaklarında bizim kasabanın
İdare lambası yanmaz,
Göz gözü görmez, tozdan dumandan
Oysa ki belediyemiz vardır
Kavga dövüş seçtiğimiz
Belediyesinde meclisimiz vardır,
Vardır var olmasına.
Kerpiçtir evlerimiz,
Yatarız ahir sekisinde
Bir yanımızda karimiz, çocuğumuz
Bir yanımızda çiftimiz, çubuğumuz
Tezek yakarız odun yerine;
Saç üstüne saman yakarız,
Gaz yerine.
Düğün olur, dernek olur,
Kazımın gırnatasında ayni hava:
'Ankara’nın tasına bak' ...
Bir toprağımız vardır bize dost
İki ağız buğday verir,
Ama ne buğday
Ambarlar almaz, gömeriz.
Yıl olur tohumluk kalmaz elimizde,
Tarla gider tapu gider.
Uğraş didin altımızda haşir yok,
Sen geldi isin çık içinden:
'Tarla mi kesekli, biz mi kaçamıyok?' 
Fakili'ya tren gelir Kayseri'den,
Biner gider issiz kalan köylümüz.
Bulgur gider, pekmez gider elimizden,
Ankara'dan emir gelir,
Nutuk gelir.
'Nevürek, hemşehrim, nevürek.
Aglayak da gözden mi olak,
Dövünek de dizden mi olak.'
<end>

<start>
Kimini vurguncu yaptı 39 harbi
Kimini karaborsacı
Laf olur diye dost çayı içmeyenler
Mahkemelik oldu rüşvet yüzünden
Gaz fişi, ekmek karnesi derken
Kimler karışmadı ki piyasaya
'Kimini sefil etti 39 harbi,
kimini şair etti.'
Beni de gazete tiryakisi.
Dadandık kahvelere ajans yüzünden,
Bir bardak ıhlamur bedeline
Yeni nizamdan dem vuran yazılar okuduk
Düştük eli kalem tutup da
Eli silah tutmayanların peşine,
Cenk meydanlarını dolaştık,
Denizler geçtik dağlar aştık,
Gün oldu kırıldı kanadımız
Kaldık çöllerde.
Gün oldu Urallar'dan vurup
Ulaşmak istedik Kızılelma'ya
Yürüdük şehir şehir,
bir de ne görelim
Arpa boyu yol gitmişiz!
Düşenin dostu mu olur,
Zafer nerde, biz orda:
'Meserret' de kurtardık Sivastopol'u
'İkbal' de girdik Berlin'e
Atıkalı kahvesinde patladı
Atom bombası
Pes dediler, bir yaz akşamı
Şehzadebaşı'nda Japonlar,
Çektik zafer bayrağını kapıya!
<end>

<start>
Ne sorayım sana
Kulak dolgunluğu belediklerini mi söylersin
Uyku sersemliği göz gezdirdiğin kitaptan
Aklında kalanları mi
Çalışmadın istediğim gibi
Ya komşunun suyunu taşıdın
Bekar çamaşırı yıkarken annen
Ya da beşiğini salladın kardeşinin
Gaz yoktu belki bu gecelik
Şişesi çatlamıştı lambanın
Karşılıksız kalacak sorularım demek
Ama vakti gelince senden öğreneceğim
Makarna verildiğini karneyle
Bulgaryadan gelen kömür motorlarının
Yanaştığını Kumkapi'ya
Kulağına kar suyu can toriklerin
Karaya vurduğunu Bogaz'da
Yaramasa da isimize, kahvenin
Kaça sürüldüğünü el altından
Yaz ortasında bulursun
Hasta için olduktan sonra
Limonun en sulusunu
Mahalle kırılırken uyuzdan
Sen taşırsın kukuçtu
Mısır Carsısı’ndan
Kursağına girmese de bulursun
Yumurtanın en tazesini
Her derdine koşarsın mahallenin
İnsaflısını verem doktorunun
Dişçinin en ucuzunu
Sen salık verirsin komşulara
Bildiklerin de vardı fazladan
Kalayla çivi üzerine
Biraz daha kurcalarsam
Dökersin içyüzünü nalburların
Benim bilgili becerikli çocuğum
Derse kalktığın zaman
Yüzünun kızarması neden
Üstte basta yok diye mi
Utanmak bize düşer çocuğum
Çalışmadığın içinse
Bildiklerin sana yeter
Notun önceden verilmiş
Bilmediğin şahıs zamirleri olsun
<end>

<start>
<end>

<start>
1.Gazetelerde ak kara bir resmi otuz yillik.Arkasinda mulki taksimatli bir harita.Komiserin odasinda agirlanirmis.....................
<end>

<start>
<end>

<start>
<end>

<start>
1.Fakir kuş hiç unutmaz, kitapların yakıldığı yıldı
Kırk kapıdan birden devletle girdiğini gördük
Başsız bir at ve içindeki solgun süslü binicisinin
Dervişlere göre parçalanmış ölüm doğudan dönüyordur
Onu....................
<end>

<start>
Kim ne derse desin, tek bir gerçeği vardır aşkın; 
Karşındakinin adam olup olmadığını, aşıkken değil ayrılırken anlarsın.
Öyle insanlarla birlikte olacaksın ki; Onlar için "iyi mi? " diye sormadan "iyi ki" var diyebilesin.
Başın sıkıştığında değil; Sevdiğini anlayıp, mutlu olmayı istediğinde gel ki; Ömrümü uğruna harcayayım.
Birazcık tuz etkisi yaratmalı insan birinin hayatında. Hani yaraya basıp acı vereninden değil, yemeğe katılıp tat vereninden...
Yeter be! Kimsenin kollα rındα ölmek istemiyorum artık, α nnemin α yα klα rının dibine gömün beni, o yeter.
Hiç bir α şk bittiği gün bitmez aslındα . Giden için çok olmuştur biteli; ama kalan için belli değildir ne zα mα n biteceği!
Ey Yalnızlık! Herkesin koynuna girip çıkarsın da, Bir tek benimle mi düzenli bir ilişkin var.
Merakımdan soruyorum...! Elele tutuşan bir çift gördüğünüzde siz de benim gibi üşüyor musunuz?
Ne olurdu yani, Bir sene de insanlık mo....................
<end>

<start>
sen kader ağacı değilsin - nedeni bu
tutkularına bırak kendini
bir soluk va....................
<end>

<start>
Özlem, batmış, ama aydınlığı hâla süren güneş gibidir-
bu yüzden akşamüstü saatleri, hüzün saatleridir.
Öz....................
<end>

<start>
Bir Ada istedin kendine
Hiddetli Deniz'le çevrili
Dingin Güneş'in ısıttığı
Huzurlu dinlenme....................
<end>

<start>
Yorgunuz artık
Göremeseniz de
Yapraklarımız ağır
Dallarımız bezgin
Boyuna sallanmaktan
Bıkkınız-ya siz
Ne yapıyorsunuz bu
Hiç dinmeyen rüzgarda?
Bu hiç bitmeyen yağmur
Evlerinize kapatır sizi
Denemez....................
<end>

<start>
Unutamayacağımızdır
İşte-ne diyelim ki
Artık boşaldı herşey
Koyağın ucunda güneş
Uzayıp gider yol
Bizse çakılı
Yere-
Öyle...
yeni bir söz bulsam
   neye yarar ki-
Söyleyemedikle....................
<end>

<start>
<end>

<start>
<end>

<start>
Aldanma
orada
yağmur bekliyor seni:
şimşek, yıldırım, fırtına
soğuk.
Burada
ılık güneş, dingin deniz, serin rüzgar
aldatmasın seni:
Tufan
bekliyor orada seni.
Aldatma kendini:
olmayacak Nuh'un gemisi
kurtaracak seni -
uçacak güvercini
get....................
<end>

<start>
Sen mezarım olsaydın
mışıl mışıl uyurdum
içinde.....................
<end>

<start>
orada
yağmur bekliyor seni:
şimşek, yıldırım, fırtına
soğuk.
Burada
ılık güneş, dingin deniz, serin rüzgar
aldatmasın seni:
Tufan
bekliyor orada seni.
Aldatma kendini:
olmayacak Nuh'un gemisi
kurtaracak seni -
uçacak güvercini
getirecek yap....................
<end>

<start>
<end>

<start>
Yağmur yavaşlayınca
hızlanır mı açışı....................
<end>

<start>
41.
Bazen de, uzunca bir zaman dilimi boyunca
yaşadıklarını yeniden tartmak zorunda kalacaksın:
ne kadarı ne kadar değerdi, değdi diye
- çıkaracağın ‘bilanço’ da pek o kadar ‘kârlı’
olmayabilecek…
Gerçi, her an yaşadıklarının toplam değeri açısından,
geçmiş yaşam anlarını teker teker ve bir bütün olarak
evetlemen gerekir (başka türlüsü tutarsızlıktır): 
ama, bu böyledir diye, hiç hata yapmamış mı olacaksın
yaşamında? …
Hem de nasıl!
Yaşamın, sürekli yapacağ....................
<end>

<start>
31.
Yaşarken, başkalarının yaşadıklarını gördüklerin,
senin yaşamına teğet geçen şeyler olacak:
senin yaşadıkların da, başkalarının yaşadıklarına
dik gelen… Öyle ki,
başkaları hep geçecek,
sen gelirken.
Gelip geçici olacak yaşamın
– başkalarının yaşamları da (senin için)  geçip gelici; 
ama sonradan, tabiî, yine,
gelip geçici…
Başkalarına dik gelenler senden teğet geçecek
– ve tersi: başkalarına teğet gelenler,
sana dik…
32.
Yaşamında, en çok yakınlaşma isteği duyacağın kişiler,
senden uzaklaşma gereksinimini en çok duyan kişiler olacaklar.
33.
Yaşamda kimse paylaşmayacak — paylaşamayacak–
senin tutkularını: onları, hep, yaşayıp yaşayıp,
unutacaksın.
Yalnız, yaşayacaksın:
yaln....................
<end>

<start>
26.
Yaşamında değişiklikler yapman yıllar sürecek–
çünkü, yaşamında değişiklik yapman, yaşamında
ilişkide olduğun, önem verdiğin, sevdiğin, saydığın
kişilerde değişiklik yapmak zorunda kalman olacak:
Onlara verdiğin önemde, sevgide, saygıda değişiklik
yapman — sonra da, onları bırakman,
onlardan ayrılman, kopman
Ama bu hep böyle sürüp gidecek:
yaşamda değişiklik yaratacak ‘karar’larda,
gelip ya da gidip bir kişiye dayanmayan bir gerekçe,
geçerli olamaz.
–Yaşam, hep gelip, kişilere — bir kişiden gelip
bir başka kişiye– bağlanandır; işte, sonra da ondan
– onlardan– ayrılıp ko....................
<end>

<start>
22.
Ancak arada bir gerçekten yaşayacaksın:
duygusal olarak “unutulmaz bir an” denen
yaşam aralıklarından birinde, tam kendin olarak,
tam kendisiyle yüzyüze geldiğin bir başka kişiyle
birlikte, herşey yaşadığında (bir sevinç, bir acı…) 
- o zaman gerçekten yaşarsın.
Ama bu “an”ları son derece seyrek yaşarsın
(kimi insanlar – çoğunluk? – bunları hiç yaşamaz
belki) : son derece de kısa… Gene de, bunların sağladığı
anlam yoğunluğu, yaşamının bütün geriye kalan
çölünü yeşertmeye yetecek.
23.
Yaşamı....................
<end>

<start>
15.
Yaşamına güçlülük verecek tek şey,
güç eksikliği duyman olacak
- ancak bunu duyarsan; yaşama güçsüzlüğü çekersen
güçlülük arayışına girebilirsin; onu da – belki -
elde edebilirsin – ama edemeyebilirsin de…
Yaşam hep ya daha yüksek güce yönelmiştir,
ya da daha derine batışa…
Yaşamın,
ya yükselme,
ya da batma
olacak.
16.
Yaşamının inişleri çıkışları olacak gerçi
(bir gün öyle, bir gün böyle…): 
ama göreceksin ki, yaşayacağın temel oluşum,
düşüş olacak: yeteneklerinin daralması; 
yapabileceklerinin azalması; yaşama yürürüşünün
tık-nefes kalması – yaşam yolunun kısalması…
Yaşarken, sürekli, düştüğünü göreceksin-
çeşitli yüksekliklerden çeşitli derinliklere…
Yaşamın, düşüşün olacak.
Ama bu demek değildir ki yaşamın boşunaydı; önce
yükselip sonra düşerek, bir hiç oldu: Zaten, bu
yüksekliklere çıkıp, bu derinliklere düşmen, senin
yaşamının getirdiği zorunluktu – sen, sen olarak,
ancak ve zorunlu olarak, o yüksekliklere çıkıp,
ancak ve zorunlu olarak, o d....................
<end>

<start>
29.
Kişi, yaşamının geçen her gününün hesabını,
gelecek günlerinde öder ....................
<end>

<start>
Ateşin ne kadar uzun bir sürede yanar hale gelmişse,o kadar uzun bir süre yanar-sen onunla ne kadar uğraşmışsan,seni o kadar çok ısıtır.-Tersi:ateşini ne kadar kolaylıkla yakmışsan,o kadar geçici olur o da; seni o kadar az ısıtır...
Şunu bil:ancak zorlukla yakılan ateş,
temelden,gerçekten,yanar-ve ısıtır...
Ateşinin kolayına kaçamazsın.
Ateş yakmanın,bir de odun taşıması vardır-ve,kül küremesi,ocak temizlemesi...
Ateşlerinden fırlayabilecek kıvılcımlar odalarında tehlike yaratır diye ocaklarının önüne muhafaza koyanlardan olma:Ateşini iyi yak; ona iyi bak-odanda yangın çıkması olasılığından korkma...
Ateş yakan ateşinden korkmamalıdır.
...
Ateş, bir kez yanmağa başlayınca, senin denetiminden çıkar gibi olur — ama, unutmamalısın ki, kendi haline bırakılan ateş, gerçi, koşullar uygunsa, harlar; ama, kısa zamanda, yakabileceklerini yakarak, tükenme süre....................
<end>

<start>
sen, çınlattığın yaşam dolu kahkahalarından sonra da uzayıp giden ölümcül suskunluklarınla, bana, hep, birşey haykırıyordun -susmanla bağırıyordun- sessizliğinle feryat ediyordun, birşeyi bana; ama ben anlayamıyordum bunu -hala da, doğru dürüst anladığımı söyleyemiyorum 
-zaten söylenecek birşey
de kalmadı
artık:
bağışla
beni-
__seni hep yaraladım.
o en başta farkına vardığım yaralılığın da, birşeyler öğrenmeme yaramadı, işte...
şimdi sayamayacağım kadar çok durumda sana söylediklerim, yaptıklarım (bazısını burada, bu kitap içinde dile getirmeye çalıştım -biliyorsun onları)  derinden acı verdi sana, biliyorum -
(hani bir akşam vardı, sen inleye inleye, bitap düşüp-) 
bunları affettirmem -senden özür dilemem- de, artık, anlamlı değil.
bunların ne kadarı benim özel -öznel- budalalığımdan kaynaklanıyor, ne kadarı da ilişki denen şu garip şeyin kendi genel -nesnel- niteliklerinden çıkıyor, bilmiyoru....................
<end>

<start>
'Geceboyu seni anımsadım-
Hani 'film şeridi' derler ya, öyle geçip durdun boyuna
gözümün önünden -en çok da birşeye şaştım:-
Nasıl dingince, kendiliğindendi hepsi; hep, sanki, sen
zaten orada olacaktın -işte- oldun, olmuştun da; bu-
neredeyse 'lütuf' sayılması gereken -iş, kendince, kendiliğince,
tam da....................
<end>

<start>
1.
Yaşamın, en temelde, bağımsız, kendine yeterli olmaya
çalışmanın süreci olacak — doğumda, tam bağımlıydın; 
sonda, ölümde ise, —başarabilirsen— tam bağımsız
olabileceksin.
Ama, ikisinin (doğum ile ölümün)  arasında, hep bir 
gelişme olacak yaşamın: bir ‘ilerleme’ değil; şu ya da 
bu yönde, bir gelişme…
Kendine yeterli olma, bağımsız olma yönünde ise, gelişmen, 
hep, başka kişilerle kurduğun ilişkilerin içinden geçerek 
yürüdüğün bir yol olacak.
Bağımsızlığın, bağımlılıklardan geçecek.
Yaşamını, ancak bağımlılıkların içinde bağımsız 
kılabilirsin — ki, yaşamı özgürleştirmen, onu, sürekli, 
bir yerlere bağlayıp, sonra, o yerlerden koparabilmen 
olsun.
Yaşam, kopmadan kurtulamaz —
ama bağlanmadan da kopamaz.
Yaşamında kurtuluş, hep, bağlanıp —kendini 
bağlayıp— sonra, hep, bağlarını koparman olacak.
2.
Yaşamın, seni ulaşman gereken düzeyin altında tutmağa
çalışan eğilimlerle (bu arada kendininkilerle de)
savaşmakla geçecek. — Bu yüzden de, ulaşman 
gereken düzeye ulaşamayacaksın; yani, başarılı olacak 
o eğilimler, sonunda. Zaten, belki, istedikleri de budur: 
Senin, onlarla savaşmak yüzünden, ulaşman gereken 
düzeyin altında kalman…
Ama savaşacaksın, gene de: sonuç her iki durumda da 
aynı olmayacak mı zaten — sen, zaten, ulaşman 
gereken düzeyin altında kalmayacak mısın ki? — 
Ama, savaşırsan, en azından (nereye gelebilirsen)
geldiğin düzeye savaşarak gelmiş olacaksın — bu da boşuna 
olmayacak.
3.
Yaşamın, çatışma olacak — kendinle ve bütün
ötekilerle çatışmalar yaşaman…
Yaşam, kendiyle çatışmadır — çarpışma, savaşma: ki,
sonunda da, tabiî, kaybetmektir — savaşı da, 
kendini de…
4.
Yaşamın, kendi kendine ağırlık haline getirdiğin
şeylerin altında ezilmenin süreci olacak.
Yaşamı ‘hafifçe’ yaşayabilseydin, yaşamın olayları da <....................
<end>

<start>
Kişi sevdiğini hep sonradan mı a....................
<end>

<start>
bir gün, biryerde oturuyorduk.ben gidecektim; işim vardı. sen,”sen gitsen yapman gerekeni yapsan; ben de burada beklesem seni ” dedin.
içim ışıldadı–ne güzel bir olana....................
<end>

<start>
Set çek seline
yavaş yavaş ilerle
damla damla birik.
Ak geç ıslattığın kayalardan:....................
<end>

<start>
Oraya geldim -
oradan gittim:
Öylesine yakındık ki.
Dalından kopardığım yeşil elmanın
iki yarısı değil
hepsini yediğin kendisi gibi.
<end>

<start>
Birgün benim yüzümden acı çektiğinde -ki, çekeceksin- lütfen az çek......................
<end>

<start>
Orada 
beni düşünüyorsun 
Hissettim bunu: 
Bir şiddetli rüzgar gibi 
aşarak tepeleri 
geçerek boğ....................
<end>

<start>
Temiz tutmalısın onu -o ince kar örtüsü kadar lekesiz (bembeyaz bir mendil gibi): incecik, ufacık, kırılgan bir biblo gibi o -çok dikkat etmelisin, dokunurken, tutarken, eline alırken.
Çünkü hep daha çok sahteleştin bugüne dek yaşamının anlamına, o günden bu yana -istedin bunu hatta; yalanların daha kolay, daha rahat olmaya başladı, içine girdiğin ayk....................
<end>

<start>
Şöyle bir ikilem yaşıyorum: Seni bütünüyle kendime istiyorum; ama senin özgür olmanı, bağımsız olmanı da istiyorum - bana bağlı olmanı; ama, benden bağımsız olmanı… 
Bunlar bağdaştırması olanaksız şeyler mi? Çok zor; ama bir yol var: Daha önce yazdığım ‘özg....................
<end>

<start>
1.
Tavşan besleyen,
havuç da yetiştirmelidir.
2.
Tavşan besleyen,
evinde attığı her adıma da
dikkat etmelidir ——
tavşan, kendisine havuç verenin
ayaklarını tanır; zıplaya zıplaya,
geliverir...
3.
Tavşan besleyen,
evdeki bitkilerini de emniyete almalıdır —
hatta, kağıtlarını ve kitaplarını ve espadrillerini
ve halılarının püsküllerini ve yırtık blue-jean'lerinin
açıkta kalmış ipliklerini bile —— tavşan,
kemirebileceği herşeyi kemirir.
4.
Tavşan besleyen,
pazardan, maydanozu beşli demetlerle; 
pancarları ve turpları, sapları; 
kıvırcık ve marulları da, dış yaprakları
kesilip atılmadan almalıdır.
5.
Tavşan besleyen,
meyve ve sebzeleri —örneğin armutları
ve patatesleri— soyar ve ayıklarken,
olağan durumlarda olduğundan daha müsrif davranmayı da
öğrenmelidir —— tavşan besleyen için kendi yiyemeyeceği
ya da yemediği bitki kabukları, sapları, kökleri,
'çöp' değildir, artık...
6.
Tavşan....................
<end>

<start>
Yüklenip geliyor gökyüzü evimizden yeryüzümüze
Dilimize onur veren kelime
Güzel ticaret ettik
Çölü okuyabiliyoruz deveyi çözebiliyoruz
/Delicesine yalnızlıktan yana reyi
Elleri berrak ve dolu
Arındı soyu kurudu kinlerin sanki
Vuruyordu son bahtsız atılışında
Köpeklere yaslanarak bir avluda
Ve ayaklarının altında
Her kiminse doğranmış saç örgüleri/
Ve şimdi adam ey çocuk
Eline  bir dudak inziva al göster onlara
Belgele sevişebildiğin aklın
Kuşların o hızlı oluş adına
Çalılardan uçurduğu baharla
Uzaktan kur düşleri ve başla binmeye
Gemiler gibi gelen günlere
Ve özenle seçilen söylenen kulaklara
Yeni yeni hecelediğin tattığın
/İyice düşün ilk kez kim duyuyordu ayetleri/
Hatta  o ısılı ve tamam edilmiş kelimeler yardımıyla
Nerdesin ne suçun var anlarsın
Gibi dost ettiğin paha gerçek paha
Bilinir ki yolluyor yiyeceklerini senin katına
Seni çile çektirilen
Verdikçe alan kelime 
Susuzluktan kalma bir sarhoş ağzın
Salt ona adımların
Yalpa yok elatışında boyuna sürdüğün o
Ve hadi artık. Konuş
Nasıl buldun yolunu
Ki akıyor her gece ruhun bütün gücü
Bir fırdönüyü saklıyor eşyalar
Sen ıssız tekbaşına ve mağrur
Batıyorken yatağında
Nasıl da ateş sıcak içova nabzı
Zamanlar indirir kaldırır limanları
Sanki bir kuş ağzı bir kadın ağzı
Su başlarında sel yollarında hayatın
Kuğu kanatları beyaz soluk alışları
/Derken rahimlere kapandın
Dirilik harflerle çalkalandı
Boşaldı boş çanaklarına kavganın/
Kaynak yeniden yumulu parmaklarını açıyor
Biziz şimdi görünen artık salındayız aşkın
Yüz yüze koyulduğumuz sır vakti: Olgun ve hazır
Yine uyandım
Sabah
Yine büyük
İsmimle ancak
Aynı sarnıçta düş ve gerçek
Alıp veren sakınan etim
Soluduğum bakış
Can levham duvarlarım senin
Bana giysi verdin
Öyle biliyorum giyinmeyi
Beni doyurdun
Böyle biliyorum doymayı
Ve sayıyorum kimse yok
Öyle böyle bir doğa
Yalnız beni götürüyor kıyamete
Görüyorum ki farkediyor
Gülümserken korkuyorum
Elime açılıyor yüzün
Duyuyorum buzlar gibi
Sensin bana
Sanki kendimden bana
İçimden tüten
Sensin doğduğum sabahları
Işıklarına uzandığım başları
Dünyaya bırakan
Sensin güden
Kanımın düşüncesini
Sen ince şavk toplam zaman saf hayat
Tek diri
Sensin yüzen geceye
Tek diri
Sensin yüzen geceye
Yeryüzü
Sen ayrılmadın hiç
Evimizden
Uyudum yine
Gece
Yine geniş
<end>

<start>
gülünç şapkalarını sahipsiz şapkalarıyla
bazen mavi yanaklı bir yıldızın, 
kızdan heykellerini
utanç ve yenilgen
bir gardrop odasında
tanrıya benzer
herşeyim
dünyada
üryan dolaşan bebeğin
özgürlüğün ama herşeyin
özgüre ödünç verilen geleceğin
erişilecek bir üst bir alt kent
bir de
içine durup demir atılacak
bu binek aşkların
delikanlılar sofrasında
kamçılı bağırışları
derken
merhem
yok merhem
derken
avuç içlerinin kadın bölmelerine
kadının iki havuç hacmindeki kadının
en usta hücrelerime
en yanıltıcı en dolup en boşalan
ve en boşa atılan
yıkan hücrelerime
bükülen dizlerime
ve kasılan karın etlerime
kendime gelince ben kim oluyorum
cevherim neyse nereden geliyor
nereden nereye ne mi
duvarların fayans çinko benzerleri
kendime gelince
gözlerini cihan gözlerini
ellerini kollarını parmaklarını
göğsüme göğsüme tam yüzüme
uzatan eşya beyleri
çanak çömlek
varlığına vardığım hücre gece
her yandan karanlıklar biçilir
dikilir üstümüze
yolda kamyonlarla süt satanlar
düşleri
evleri ufalayan ve büyüyen çocuklarından
değerli bir yoldaşlıkla
ödünç alan ihtiyar babalar
ateş yanan sokaktan geçiyorlar
delikanlılar baba ve adam
delikanlılar ve aşk
delikanlılar sevdalı oluşlardan
bir yıldız poyrazı
isa meryem kadar
bir balıkla girince sulara
insanlar kelime hücrelerinde
isanın denizlere dağılan saçlarında
-isa da tam denizlere göre
insanlar isaya göre
eşyalarıyla ve hayvanlarıyla
yaşar akıp giden uslarıyla
geliştire geliştire
bütün ölmek ve öldürmek sınavlarını
anılarda bırakmak için
tanrının ve meryemin yavrularını
delikanlı bir çağanoz fabrikasında
yürekleri devrilir doğum günü bayraklarıyla
kentlere çağrılan ve insan biçimleriyle
nefret biçilen
ve bunları düzenli anneler şeklinde
yalnız düşman getiren
babanın gecelerine
delikanlı
bir sahnenin perdelerinden sonra
katmerli kadife ve kapanan perdelerinden sonra
açılıp kapanan karanlık küçük odalarda
ve karanlık küçük odalarda
<end>

<start>
Karşı dağdan meleyen canım
Günler nasıl homurdanıyor başımızda
Elini uzatıp baktın mı yas var komşular ülkesinde
Bülbül neden kenetlenmiş Sorman oldu mu hiç
İskeleti havlar mı bir insanın. Gördüm
Karşı dağdan meleyen canım
Evin görünmeyen elleri
Yağmur yanaklarında gözyaşı taneleri
Art arda gidenler can pareleri erkek kardeşleri
Evde kızlar kimsenin görmediği kızlar
Ateş gibi ülfetleri
Dağlamış serin taslar bakraçları
Anaları bilinmez bir köşede
Bir nağra gibi. Hayatın başında
Tozut koyun yünlerini hallaçla zamanı hallaçla
Bir kapalı ağzın var. Sanki susar çağın ünlü marşlarını
Yüklükten bana bir yorgan çıkardılar
Üstü mavi papatyalar
Bir dehlizden geçirip zirveye döşek attılar
Taradılar uykumun saatlerce uzun saçlarını
Şimdi sırtım sağlam
Karşımda hamle yatakları. Bir elimde kılınç bir elimde zafer duaları
<end>

<start>
Sabahtır
Alkışlar gecenin
Sıcak damları sükûn yapılarıyla 
Aydınlatır bir ucundan 
Kahvaltı sofrasında çay tasını
Düzgün uysal Işıklı bir de ağız
Gizlice götürür hücreyi bütüne
Ve akla her gelen telgraf telinde 
Öpüşür iki güvercin
İncelmiş ve yumuşamış gagalarıyla
Bu geçen mızrak 
Kalın kararlı
Atanın değer biçilmez atıyla
Kuşkusuz yolunda gerek
Mızrak geçer ışığı
Geçer geceyi dolduran karanlığı da
<end>

<start>
Bazen anlıyorum,
bazen anlamıyorum.
annemi,
babamı nenemi
annem şöyle der
göstererek beni:
cin gibi maşallah
cin ne demek? 
gibi ne demek?
babam diyor ki
bana bakarak:
altını üstüne getirmiş evin.
hiç yapabilir miyim 
dediklerini?
ninemse der bana:
topaç gibi
bir dedem açık insan
pek de zeki.
dilinden bal akar.
attaya gidelim der.
al sana şeker der.
göz kırpar.
okşar.
sever.
bir de gıdıklar.
dedemi çok anlıyorum.
<end>

<start>
Bırakıyor ardından belalara beni
Tedbirim öldü gövdemin binası geçti
Göğsümde ince gergin çelik bağcık
Tenimi bastıran içerilere
Bağırıyor leylaklarım ağlıyor ağlıyor duvarlar
Çatlayacak gibi susuz düzgün ve biçimli sanatlar
Çocuk yığılıyor kalp kalp üstüne konuyor
Bir baba damarı vuruyor sökülen nabzım
Şimdi batar birkaç nesil azdıran bozgun
Simsiyah aklım ve beyaz bir nokta kalbim
Kader akışı alkışlanıyor her kârım
Nazlı buluş git git kabarıyor dalgalar
Çare yok gür gür bağıracağım yoksa bu sefil
İsyan yüklü gemi zor kayalıklarında gönlün
Harp. Ezilen etim söğülen köpekliğin için değil
Güzel ölçülü zulmetmeden yeterince öldürüşüm
Harp geliyor bir güzel bilendin mi kardeşim
Binlerce cilt tutuyor kılıçların hançerin
I believe in you believe in we believe in
In la ilahe illallah la ilahe illallah
Şimdi halk yüceldin guslet suyun götürmesiyle kuşan
Yüzün kolların ateş yakmaz başın ince ayakların
Dünya bir konak bir konuk ölümsüz hayat içre
Geçildikçe hor öpüldükçe soyunur şehvete
Şehvet ahırı değil yeryüzü
Domuz ahırı değil yer toprak
İki bakışımın arasında bulduğun toprak
Dört köşe duvarlar siyah örtü ve göç sesleri
Kapanıyorum kabul et öyle buyur
Bin açılı örtüye daha sar beni
Bin yıl bin daha
Dursam kapında
Sayısız perdeden bir perdecik kalksın için
Başım yüzüm kızarır haddim olmaz aslında
Sakin ve gövdemin mızraklarını döken bir geliş
Vara gele ancak birkaç ağaç alıyor göğsüm
Sakin ve daha sakin mızraklarım dökülsün daha
Aniden çıkıp havlayan köpekte emanet bugün
Binbir helak ve Allah selamıyla girilen ovada
Bir dağ gibi diz çök kendine ırmak ol tut tut bırak yıldırımları
Sakin daha sakin kımıltı yok bakışında
Bırak toprak altında göl olsun gözyaşın
Bir çeşit isyandın gönül ağlaması ilacın
Destur. Nice uzlet makamından geçersin şimdi
Şimdi çağırıyor o güzel aşka beni yalvarıyor beni
Duruyorum ve çeşit çeşit ölüm omuzumun binileri
Bu ova cennet olmalı sayımızca bir cennet safı
Bu çukur ateş olmalı sayımızca bir cehennem safı
Ya bu yol. Ayağın sahibi gövdeden habersiz yürüdüğü
Gövdenin ayağa merbut ayağa dönük ayak kesildiği
Sen gönlünü yukarıya bil
Bir dağ nasıl söylerse öyle söyle
Bir dağ nasıl inlerse başla öyle
Ey zarif sen de ata yoluna meylettin
Korkarım binbir belaya dayanmaz sıkletin
<end>

<start>
Yaşamak bir sokak lambası gibi
Bir gece evden atılmış bir çocuk sanki
Tek bir damla tek bir ses gibi
Aklıma düşüyor
Artık delirir koşar şimşeklerim
Yaşamak bu nadir ve gevşek
Hayır bugün hiçbir kimseyi alkışlamıyorum
Ve onların dikilip içi yumurta çürüğü kokan
Kristal fanuslarına baka durdukları gibi bakıp durmuyorum
Ve bazı bey alıkların dediği gibi
Sadece yürek arılığını arı bulmuyorum
Düşünün 
Tohumlar ekilir
Yağmurlar başlar
O zaman filizler bir karış boyu yükselmiştir
Köylü davarlarını alır götürür sürer üstüne
Başak dediğimiz rahmet ondan sonra fışkırır
Esas ondan sonra gövdelenir
Görmezik/ gördürürler
Davarın yedim doydum sandığı
Bir dalgınlık
çünkü benden bir kahramanlık kalacak
çünkü besmeleyle başlandı
çünkü desturla tuttuk ne tuttuksa
çünkü imanla çok şeylere çağrıldık gözümüz 
dağlarda kaldı eşya geride kaldı
dünya arkada bırakıldı
bir diş gibi ayrıldık çenemizden
dil çağı kapandı göz bağı koptu
bir tövbe sancağı açıldı bir zevk süreci değil
çünkü bütün o zamanlar toptan kullanılmış oldu
içinde zalimlerin asılma sahneleri
içinde kan akıtanların kanlarının seli
içinde mahzun edenlerin gözyaşı nehirleri
çünkü tövbe edildi izin verildi besmeleyle başlandı
sevgilinin elinden dertler hoş
beline/ çamur çamur olarak
tekme tekme olarak
on gündür ve kırk gündür daha
aç acına ayakta
durmak
elli gün ayakta durmak olarak kaydedildi
sevilinin elinden bağış ve kefaret olarak
bilindi
kabul edildi
razı olundu
ağlanmadı
peki ekmek istenmedi mi istendi
Sadece bir parça ekmek istendi tapınmaya bedensel güç olarak
Yalvarılmadı HİÇKİM
SE
YE
ağlanmadı
razı olundu kabul edildi öpüp başa kondu
ve çünkü tövbe edildi
bir tövbe  sancağı açıldı bir zevk süreci devrildi
bir isyan kazanı devrilmedi
itiraz isyan akmadı
bir tövbe sancağı açıldı
çünkü bütün zamanlar toptan kullanıldı
içinde zalimlerin asılma sahneleri
içinde kan akıtanların kanlarının seli
içinde mahzun edenlerin gözyaşı nehirleri
çünkü tövbe edildi tövbe edildi
ağıt güzel vakitlerindendir
estağfirullaaaaah ve işte böyle uzatarak
kalbim aç
etim yanık
Dünya diz çöktüğüm yer kadardır dizimin yanında bir diz
dizimin yanında bir diz sağdan biri iki üç
dört beş altı yedi soldan bir iki üç
dört beş altı yedi
bir sana bir sana bir sana... avucunu aç avucunu kapa
dilini tut aklını kravatın gibi çöz at
şimdi bir damla gözyaşı bir iri yahut
<end>

<start>
benim şiirim....
<end>

<start>
Karışık bir iç deniz bunalımı
Zafersiz bir kalyonda
Ölümün her anki hatırasından uzak
insanı her halinden tanıyan
sakat bir ölü atlar alıcısı
Ucuza kilitlenmiş bir dağ ceylanı
Ancak bir tabuyu öldürecek bir zamanda
göğün bütün ön görmelerinden uzak
fenerler tutulup tekmeler atılan
önemli bir es çağ tanrısı
Telaşla yenilen analarda kayboluşları
sevgisiz kalan babalarla
lekesiz bir güneşle ancak
çocuğunu sardığı bezler arınan
ağrıtmaz sanılan bir yaşamak şarkısı
ikisinden birini örter kanadı
durulmayıp tabessüm ettirilen şarkıda
sevinçsiz canlara dayanmak
her an bir başka ışıksızı arayan
acıması bir çocuğun masal cücelerine
<end>

<start>
Ağaçlara kılıçlara benzer çocuklar çıkıyor
erikleri itiyorlar
erikleri onları yırtıyor
ellerinde dürtme silâhları
plaj yıkıntılarına çarpıyorlar
sarsıntıyla akıyor
ayaklarını ıslatan
yaprakların gergin dallarında yüzücü nehir
gerginlik balık kanadı
sertlik gözlerine yakın gelmiş
suçlu ağızlarında çiğnenmiş bir gemi
çocuklar elleriyle dalların uçlarındaki eriklere
bir mahzendeki uzaklığa kayar gibi
Gerçekler başlarına konan çiçekler
yapraklar boğuluyor
yorgun bir meyve daha geliyor ağaç kökünden
bu sırada tramvay geçiyor
ve duruyor fidan küçük ağaç 
göğüne üç ayak yaklaşmış
ilk koçanını ezberine biliyor
her an ürperti geçiriyor
odaya sokulan yemiş
odaya sokulan yemiş 
göz hapsi
evinde durmayı seven kadınlar
mermerle sıvıyorlar çocuklarını
top uzağa yakına çağırıyor
hep bir noktada kalan adam
varmaya doğruluyor
sulardan sorulmayan
ama sulara yatkın anılarına
sevgiler koşturan
pencereyi parça parça aralayıp
denize açılan bir sokak kadını
denize açılan çuha kadınını
açıktan geçen son sağlığa bağlamak için
makine ustası
amma da mideli yıkılmadan geliyor
ve sırrım sessizliğiyle çalışıyorsa başına ben 
gittikçe soğuyan ve soğuyan ben
ekmek kırıntıları döküyor
her zaman yaprak duşları başlıyor
serpilen kuşlar çimen düzlerine
gelip bir kısrağa yakından bakıyorlar
kuruyan ağza kapak göze kapak 
çölüne atılan zar
sulardan serpme balık
deniz görününce kargılar atılıyor
karlı yamaçlardan
kızgın kumlara erenler kaydırak
arkalarından aç karınlı
sevilen kurtlar iniyor
ağaçlar dimdik 
dallarında gergin su
haber gibi bir şey bekliyorlar
kökleri toprağı geziyor 
bir yatağan aşırı gitti mi 
zındana çıkıyor kök ucu
zufa bir cins ağaç
Devlet sokağını tek başına bir ayyaş geçiyor
Kente verdiği cevap pandomim
başı bir gölge altı açıyor
hotozlu kadınıyla 
hovarda adamı
yanyana koyunca yatak
yaşama simidi
şimdi eskimolara bakın
kadınları fok balıklarından
bunda yataklara girip
sımsıcak çoğalıyorlar
denizlerini kargılarını köpeklerini yemeklerini kayıklarını ve kaygılarını
ayı balıkları bekliyor 
ve 
başkentte korsan gülçin dil balığı
yelken
gelmek üzereyim gelmeye hazır
şaramla doldurdum
sözleri ağarıncaya bu geceyi
hartuç ve hece
göğsü kızgın köpüklü tayfası
şişti mi kadın kollarını
kadın ellerini biçimli gergin tutan
insanın su başı rahim
kelime yorgun
gece soldu çan
çan ve çayır
suçsuz çocuklara koridor
yapraklar balık pulu
balıkçılar pul pul
yalnızca bakışlarını kırpıyorlar dokununca
çatılarda kirişlerde serin dubalarda
artık göze bakmak oyunu yok
<end>

<start>
karanlık basmadan ovalarıma
kainatın duru illetsiz aydınlıkları
katılaşırken çocuk ruhlarında
karanlık basmadan kararmadan taşıtlar
et kemik taşıtı tam da
mayalanmış yüreğimin hamuru
ve ne yakıp kavuran
yaklaştırmayan kalıplara
hiçbir daraban olmadan
ziynetli topraklara da
yanardağ akıntısı yer cazibesine mermut akan lav
katiyeti heybetiyle
akıp
dağ'la terbiyeli bir insan eli olan elinle şekillenmeye hazırken
NEREDE BULABİLSEM SENİ
yetişip dizüstü düşebilsem eteklerine
karanlık basmadan
dünyayı kapatan karanlık
elimizde kılınç
ben ince işler ustası musa
kardeşim ya ki heybem
değişince kubbeli evim
girdabım -
tövbem
kapımın önünde akan ırmak
en zengin denizcisi incilerin -
uzak şarklara yollanan elçilerin
kelimeler
okyanusla yarenliğe dalıp
çoluk çocuğu unutacak kadar bol ve bereketli
binlerce yılçün kurulmuş
bir zemberek içimizde
ağzımıza boşalttı onca sözden
birinin heybeti ve lezzetinden
damağımız çatlamakta
ya ani karanlık
'inanana rahmet
inaçsıza esef' olan
(hiçistanda
bir rüzgar belirmiş
kulağımıza gelir
bir ey muhalif rüzgar ki oyropeiş örneği
hafifçe terli bedenin krondeli
göz dikmiş duyduk ki
meni yataklarına bile)
/japonya büyür büyür bir gün
toprağını denize yayarak
peygamber sözüne ordan hizmet olur/
kucak açanlar kadar geniş istekli
göçüp gelenler kadar hafif
az'la doyan yük olmadan
ve başlar
kimin yüreği daha yüce yarışı
musa kardeşim ağlamaktan mı
okumaktan mı az uyumaktan mı
kan gölü gözlerin
her an karanlığını giyinecek gibisin
ne kadar uzun sürüyor
ta içinden gözlerine gelmesi dikkatin
karnın ne kadar küçük ve içerde
ince belin
fazla kabarık değil kemiklerinden etlerin
biliyorum ancak sen
bu kadar yetindikçe ve ekmeği
böyle mübarek tuttukça
doyar karnı çinin hindistanın amerikanın
sen olabilirsin çaresi
su içinde
susuzluk hissinden ölen kimselerin
musa kardeşim haya'dan mı
boyuna posuna güzelliğine rağmen
hafifçe kıvrık omuzların
hafifçe eğik başın
hele terazi tutuşun
zarif
sapasağlam
ve artık
en insansız çölde
tek başına kalsa bile
eğilmezken adalen bile
yine de
bir nebzesini tutsa yüreğindeki tartarkenki dikkatin
ikiye yarılır bir su aygırı
ve çocuklar tuz yalarken çocuk avuçlarından
NEREDE BULABİLSEM SENİ
baba bıçağını ağır ağır çekerken
YETİŞİP
ana dalgın ve su dibinde yürür gibi
DİZÜSTÜ DÜŞSEM ETEKLERİNE
ana dalgın ve su dibinde yürür gibi
üzüm tiyekleri ceylan dolu etekleri
çocuklar
kurtulamazlar yanaklarına konan yaradan
olmadık anda bırakılırlar
sonra
nice sonra
hatta bazen karanlıklarına uzanırken kadar sonra
üzerinde gözyaşı izleri
senelerin izleri ile yol yol kalmış yanakları
mahzun yayılır
ancak görünür güzel dişleri
ve 'kuşlar da kaderle uçar'
<end>

<start>
Bulutların yeryüzüne doğru saçaklandığı vakitler
Sürüleri doyurmuş
Köylere emin bir gece yaymış
Serin ve ılık evlerin seccadelerinde
Yatsılarla nehrolmuş
Helal kadınlarıyla yukarılara bakıp akan
Huzurlu gürbüz ve yetişkin adamlar gibi
Adamlar gibi duruyorlar silahlarının başlarında
Meşakkate
Adeta ısrarla
Yılmadan
Sabretmektedirler
Biliyoruz
Gördüğümüz resimlerini
Aylardır birlikte yattıkları giysileri
Çok aşıyorlar
Boyları bosları
Yaşları başları
bakışları 
renk renk
geniş
adımları iri
solukları sıcak yelpazeler gibi
gözüm görmüş gibi onları 
kardeşim gibi gelir haberleri
hele saldırdılar mı
bakılsın gerek
topuklarıyla devirdikleri tank kütleleri
Ne yaman gönülleri
Çöl toprağı gibi yayılı kavruk esrarlı
Yanaklarına
Değer güneş
Ve bastıkları dağ şurdaysa
Ötekinde kıskançlık nöbeti
Hiç kimseden öğrenemezdin
Daha kesin
Gözünün önünde vurulan kardeşinden
Buhara kelimesini
Hiç kimse öğretemezdi sana
Daha kesin ve böyle emin
Ateş altında
Azık getiren kızkardeşinden
Buhara kelimesini
Bir ok işaretidir Buhara
Varılırken ve varılınca
Gösteren
Daha ikibin kilometre ilerisini
Ve buhara ki
Pirlerin
Asırlar önceki kader sürücülerin
İşte bugünleri anlatıp
Kollarına girip avuttukları şehir
<end>

<start>
Orda şehitler Afgan
Derler ki gel iman armağanıyla boyan
Kan sancağı
Cennet sedirlerinin basamağı
Yanlarında savaş atlarının cezbesi
Her biri islâm ocaklarının gözbebeği
Fidan gibi 
Demir yapılı çocuklar şehit fideliği
Serinliği koşuyor nehirlerinin cennet
Bildikleri yalnız emret! emret!
Bir dalga ki 
okyanus yavrusu
bir dalga
bedir'den besli
mübarek kalblerinde
fatma ve meral isimleri
bir uçlarından yaktılar mı
kağıt gibi tanklar
elbet şehitler 
kırmızı ışıklar çelik ışıklar
bu renkler bu renkler
kaslar kayalara çalınmış gibi
dil uçlarında ünlü ruhlar
analar dualar dualar
bir gül açtı şöyle bir gül açtı: besmele
baskın emri rehber'in emrinde
bu kalkış gece akınına
yatsı geliyor aralarına
menekşe soluklarıyla
önlerinde diz kırıyor gece
yıldızlar üstlerinde 
bakışlar kırpışırlar dikkat içinde
+ bir omuzun delinmiş
heryana hâlâ dağlar düşüyor
gözkapakların gittikçe ağır
damarlarında sanki bir fil kalabalığı
yaran sıcak ve buğulu ateşleriyle
alıyor gövdeni içine
başında bir mücahit dost nöbette
sanki dünya sanki kainat tehlikede
orda şehitler Afgan
aşk adı cennet sedirlerinin basamağı
<end>

<start>
Dün kalabalıkta
Sevmekten yorulmaktayım
Yalpalayan bir sarhoş var
Şimşek vuruyor onu bir çırpıda
Seçip vuruyor
Fırtına çevreği de onu buluyor emiyor
Yılışık nemli bir şehvete arzulanıyor
Bahar ayartıyor onu
Köprüde insanlardan yükselen buhar
Camların çiğneyip salonlara kustuğu sıcaklık
Sevmek yapışkan insan teri
İnsan kılı memesi kokarak
Kollarını eklemlerini yalıyor senin
ve şimdi aşkın evinde
iki yabancı insan 
misina tutmaktan tuzlu sudan
birbirini duyamaz olmuş iki parmak gibi yatıyor
İstanbulda Suadiye mezarlığında
Yorgun uzman bir kalp
Kimbilir hangi kanlarda akıyor gövdemiz
Kimbilir kimin damarlarında hızlandırıyor sözlerim
Bir bohça aranır çağırır üfürür - sıcak ve tüterek
Irmak denize boşaltır dağlardan kaçırdıklarını
Atın birden nalları dökülür - delice koşarken yine de 
Bilki şöminenin içinden
Yanmış kül olmuş yine de 
Seni gözlemekteyim
Bir kadın bir baş kesiyor gördüklerim
Bir kadın kendiyle oynuyor
Kendine ve çocuklarına parçalanarak
Soğuk sıcak yanıp donarak
Dar koridorda yay gibi vınlar
Ve duşa varamadan
Ufak kırmızı lambadan erlikler yağar
Bir göz bir çağırma bir dur akar
Geri dön azarlandın
Koltuğa otur şöminenin içine bak
Şimdi hızlan ve hızlandır
<end>

<start>
Bin desi derinlikte delik bir kalp
Uzanır ağız
Siyasal bir avuç hava ister
Benimle fazla yakınlık kurdun
Çiçeğim 
Köklerim ateş saplarım zehir
Yağmur ateş saplarım zehir
Yağmur sularıyla izler edinmiş tenin
Benimle çok hayal kurdun artık yaklaş
İpil ipil miyop bakışın bir kanakışı
Bu su sarnıcından başla
Sana verildi emanetim ateşim zehrim
Benimle çok put kır çiçeğim
Edisyonkritik
Bir ses 
Bin desi yer dolması ağırlık
Havagazından uzanır ağzın
Siyasal bir ton özgürlük ister
Arz gittikçe benim ve onun
Karşılıklı 
Bileyli
Havada
Palalarımız
Hamlesi yaman ilkin bir defne dalı 
Detant 
Hadi oradan-ardından
Sam füzeleri
Hilesi hayatı olmuş gördüm ki
Anam babam kemirilmiş
Çorbama kireç ekilmiş
Hamlem zarif
Vuruşum hayat
Hilem tay
Kaçıp dönüşüm şiir
Arz gitgide benim
Muharremde temeli atılır güveyliğimin
<end>

<start>
Korkuyu kapışır taşlar
karanlık kendine çekince perdeyi
göz hüzünle odayı kapar
el uyur ve akvaryumda balık
resmi çekilmiş nehir
Böyle bir çiçek vardı
Rüyadaki geçit büyüyüp büyüyüp
Büyüyüp büyüyüp büyüyüp 
Espası bir tek gecede
Ezip el tutan
Alnının bütün bir duvara dayayan
ve sesleri bir orman büyüklüğünde 
güneşe yol yapan çocuk
güreşip bütün gelişleriyle
gecikmiş bir deniz feneri
Saati yalvarır hızla 
Şafağı çoğaltır kan akan damar
Adım zorlar kapıya çağrılan
En korkulan gerçeği
Bir boyun eğişle girilen
böyle bir çiçek vardı 
kılcal kökleri
çağın sarsıntı duvarlarından
burası bir adam 
bir aşk çapında
bir çeşit hapishane tutulan
akıp giden su uyanınca adam
suyu geçmek isteyen karınca
bir taşın alevinden basarak ellerine
kaçınca adam
bırakmaz eşyasını da uykuda.
<end>

<start>
svebiş - hal'de
büyük bir park her alman kentinde
bulunduğu gibi
ve merdiven tiyatrosunda
bir adam yaratmak piyesi
olmaz dedi berbel
tek saf damarı avrupanın
gözlerimiz yaşarıyor
yanağındaki kırmızılıktan akıp duruyor her şeyimiz
tırmanmaya başladı merdivenleri
haylbronlu kedi
sarışın -
ve kara açılımıyla kırbaçlar
uzun saçları -
ve bindiği atlar sıyırır kayaları 
genç
ve durup direnecek sanki kasları
ve o bakışlar kaçıp saklanan
ve umulmadık anlarda karşılaşılan arzlar
aktörlük yaptığı için kendinden 
herkeste olduğundan daha emin
olmaz dedi berbel
şiirlerimi oku derken
birden
necip fazıl göründü merdivenlerde
müthişti.
bilin ki berdel
jan janin
sen de merikalı tom
ve seya
bütün ecdadınız barındı içimizdeki hoşgörüde
bir gün 
baktıkça değişen ve beni alabilen
enginliklerinde
bal görünümlü gamzelerinde
dudaklarının zümrütten gibi
billurluk yansıyan çekişlerinde coşarak ekstazla
. zira aklında değil
güzelliğinle anlıyordun.
işte bütün bunlarda
bütün dünyaya
üstad necip fazılı anlattım dedim ki
O görünüz görünmez
Daha ilk sesi ilk kelimeleri
İlk mimikleri ve yüzünde 
İçiçe dönen binlerce daireyle
İnsanı alıp gönül hücrelerine salar
kanının yapısını bozar
yepyeni bir terkiple atar meydanlara
çünkü çok gördüm
onun 
yüzündeki ahenge ulaşacağım diye
temelinden sallanan yapıları
aklım mı köpürüyor ne vakti deniz
toprağa kene gibi yapışmış ağaçlar
köpek bastırıyor kanı
avrupa kadını ne kapılar ışmarlıyor
kapanıyor içindeki bütün çengeller
insan tarihi kadar eski bir hasretle 
bakıyor-
ve alıyor
<end>

<start>
uzun bir geçmişimiz var 
hiç yorulmadan 
en azından bir kere 
eğlenceli beşik
ha biz varız 
ha biz maskeli balo 
saygıya durup üstün bir gecede 
bir sır payı katlayıp 
sade bir kahveden 
keyifsiz bir detayın hükmüyle 
ha biz yokuz 
ha biz seferde
ya bu kez ölenleri görmeliysek 
ya sen kuş olup gitmeliysen bir trenle
parka dolalım 
park bizi alır önce 
seyrimizden bir sabah kazanır 
eğri fakat daha çok eğrilmez bir şoförle 
sayısız rampaya katlanır 
ya güneşten daha zengin 
sofraya diz çökeriz 
ya sen kuş olup gitmeliysen bir trenle
oysa sergimize kuşlar gelir uzanır.
<end>

<start>
Yaklaşan seherle sözlüsün. Bir zamanlar 
Dağ Taş ve toz toprak karlı yollar 
Ve buzullar arasında çağlayan sularda 
Aracıydın ekmeğine sevgili eşlerinin ve çocuklarının
Evet  barışlasın bütün zamanlar 
Dar sessizliğe bu dağlar
Bir yamaç kaymasını omuzlarsın yıllarla 
Biz ne gülücükler biliriz senden 
Ne rahmetler açıldı senden bize
<end>

<start>
Doğuyor çocuklar 
Türkiyede 
Cezairde 
Kenyada 
Eskimolar ülkesinde
Dünya ne uzun 
Ne kısa
Milyarlarca  milyarlarca çocuk 
Geldi yeryüzüne 
Her birinde bir çift göz 
Baktılar yer-gök aleme
Şimdi gözler 
Eğleşir  eşyada 
İki kere milyarlarca gözle 
Baktılar nehirlere 
Yanyana akıp 
Karışmayan 
Tuzlu suyu tatlı suya 
Kuşlara 
Dağlarda dolanan kartala
Şurada bir savaş var kan akıyor 
Şurada. İki kere müslüman kan
Ve milyarlarca çocuk 
Tarih boyunca 
Büyüyüp 
Avuçladı dünyayı
Giderken 
Bıraktılar hep
Doğuyor çocuklar 
Çinde 
Afganistanda 
Türkiyede 
Şimşek sabahta yıldız gecede 
Doğumlara artık ebeler 
Anneler de karışmıyor
Ya bu sonbahar 
Dünyanın mevcudu ne 
Nereye gitti 
Doğup doğup boy atan nağra atanlar
Ne sesleri kaldı 
Ne cisimleri
Ah çocuklar çocuklar 
İçiniz kararmasın sakın 
Açıp 
Okuyunca bu şiiri
Şimdi biraz 
Baksın dikkatle bana gözleriniz
Ögrenelim şu duayı 
Yol boyunca 
Beşikten başlayıp 
Mezarlara kadar
Önce besmele 
En güzel kelime
Allahım 
Yol boyunca 
Bırakma elimi 
Düşerim sonra
Allahım 
Niçin halkettinse beni 
Kalbime söyle iyice 
Engellerden arınsın yolum
Allahım 
O güzeller güzeli 
Hangi iyilik diledi senden 
Dilerim ben de öylelerini
Allahım 
Peygamber efendimiz 
Hangi şerlerden sığındıysa sana 
Upuzak tut benden de onları
Allahım 
Yol boyunca 
Tarih boyunca 
Başıboş bırakma bizi
<end>

<start>
Bakıyorsunuz kuşlar 
Hazır 
Sokak lambaları yanık unutulmuş 
Bir kadıköy vapuru hınca hınç insan 
Çok geçmeyecek 
Martılar beyhude turlar atacak 
Kıyılar lağım konserve kutuları 
Mısır koçanları
Sevgi aranabilir yine 
Korkusuzca say koskoca kederlerini 
Bir kuyu bulunabilir
Aklımdan çıkmıyorsun 
Sen hala dizüstü 
Bunca anıyı besleyerek 
Sokaklarda avaz avaz konuşarak kendi kendinle 
Mektupları öpebilirsin kırmızı dudaklarınla 
Görür gibi olarak açıp baktığımı 
Bense şöyle diyorum: 
Buradan bir acı kanamış boyuna
Kuşlar hazır 
Öncü havalanmak üzre 
Şehri gelen bir mevsime bırakıyorlar 
O vapur hala hınca hınç 
Kimbilir herbiri hangi dünyaya sağır 
Çok geçmez aradan
Kadınlar kapı önlerinde 
Ellerinde meşalelerle 
Aydınlatırlar gelip geçen erkek suratları 
Yorgun bir sarıyla ben de 
Geçeceğim önlerinden
Aklımdan çıkmıyorsun dedim 
Başka türlüsünü yorgunum anlatmaya 
Telefonlar yan hücrede çalışıyor 
Bende kurşuni bir dere 
Ağaçlar hayvanlar bile kaygılı 
Onu bir mersedesten indirdi kalçasına kadar 
                                                          açılarak
Yapayaşlı bir rum kadın 
Herşeyde yanıp sönen bir kıyamet algısı 
Haydi koşayım diyorum belki dağılır 
Koşuyorum 
Sancağımda kendi rüzgarımla ölgün kıpırtılar 
Hayır daha sevgili daha sevimli değil 
Ne başka bir gün ne başka bir zaman
Çok geçmeyecek aradan 
Şöyle diyeceğim: 
Bulutlar açmadı 
Mavi gök orda mı
<end>

<start>
İşte size söylüyorum 
Toprağın yorulacağını 
Fıratın ordusuyla kah cenge vardığını (kâh uykuya 
                                                                       varmıştır) 
Zeynebin fakir göğsü cılız bacağı 
Fırat cenge vardıkca kabarmış 
Uykuya vardıkça kırılmıştır
- Zeynep çık kuyudan 
- Ben çıkmam kuyudan
Kent kurmaya bir seher vakti 
Dualar ederek seyirtiyor 
Siyah yanaklı etleri barbar kabartılılar
Geliyorlar bulmaya insanları 
Kan damarlarını bağlamaya kırnaplarla
Çün içlerini basıyor halklar 
Yağma var içlerini basıyor halklar
Öykü böyle başlasın işte söylüyorum 
Önce yeryüzünde yoktunuz - bir kadın ki 
Rahminde boğmadı size annenizdir 
Buluşunuz değildir anne - doğuranınızdır 
(Anne boğmaz doğurur) 
Nasıl ki doğdunuz ve buldunuz annenizdir.. 
... Ve nasıl geçti çocuğan süreleri 
Erkeklik ve kadınlık gürlemeleri 
Bir av gibi 
Göğü mutlu bir nefes yapıp söyleyip 
Muhabbetle ölürken 
Yepyeni bir anne gerekli
En çalkantılı yönleriyle dünüm 
Mağara hummasına tutulmuş 
Gerçek mavi ırmağını 
Durmayın düşünün
- Düşünün 
  Dağların sivri döşlü bir ceylan 
  Ormanın ve kara bahtlardan korkan 
  (Vuruken korkulsun vurulanın bahtından) 
  Bağırana öfkeli yürekler 
  Şehre yürüme devleri toplayan 
  (Dağlara gitmeli ağaçlara mağaralara ne zaman) 
  Düşünün yaylaları ağız'ları dürüst çiçekleri 
  Kırları hünerli hayvanları 
  insanı hür yatırıp hür kaldıran buğday hakikatını 
- Düşünün zekanın doluluğunu - bir emanet olduğunu 
- Kullanın çocukluğunuzu 
  Bombalığını 
  Cepane damlarını 
  Diri bedenlerdeki kadınlığı 
  Erkekliğin altın çağını 
  Ki ölüm bir doku konuğu 
  Gibi durmadan geldikce ve göründükce
Dağda genç kadın 
Güneşe gömleğini açtı 
İncecik tüylü kabarcıklı tenini 
Kalın bir dudak gezindi ve güneş
Kentte genç erkek 
Geceye gömleğini açtı 
İnce zehirli morarmış etini 
Kalın bir akrep gezindi ve loşluk
Dağda Zeynep kadın 
Kuluncunda çıkan kızıl çıban gibi benzeri 
Doğurdu bir çocuk
Köylüler ırmağı sıvazlar 
Dururlar ay - buğday korosunda 
- Ay karınca ad konmaz oğlana 
  Mehmet kente çağrılıp 
  Afsunlanıp burgaçla kurcalandıkca 
  Yüreğinde morarmış kan vurdukca 
  Köy kararı ad konmaz oğlana 
  Heyda heyda heheyda 
Yaşamaklı başın nar gibi 
Koy belini toprağa belin çatlasın 
Sok gövdeni toprağa toprak çatlasın
Zeynep kadın genç kadın
Başı bir başka yönde 
Durur kendi dilinde 
- Mehmedim kekliğim 
  Katbekat giysilerimdir üstümde 
  Bir gün yağ kokarım bir gün bal 
  Daya Mehmedim daya dertbükülen bileğini dizime 
                                                    ev çeviren dizime 
                                                  yıldız güden dizime 
Değildir hecin yüzüne yüzüme 
Anla yüreğim bir çarpıntı bellemiş 
Anla ne demeye bellemiş 
Yorgun sığırlar 
Geceyi oldurup 
Çekip getiren koyunlar 
Evi çevirsin korkuları çoğaltsın 
Sofraya karşı bir beygir sureti vursun da 
Çocuklar sofrada bir çıra gibi yansın da 
Anla şu dağla bu dağın yanında 
Anla hayatta 
Bir gelip gelmemene yaslanmış 
Karnım bir dik bayırın 
Bir dibinde bir doruğunda 
- Bu oğlan senden olan oğlan 
  Öteki oğlan senden olan oğlan 
  Şu kız kendi kendine doğdu babasız 
  Bir kez gel çocuk gözle sen 
  Bu gece çocuk düzenleme gecesi 
  Çocuklarla sofrada yanıp tutuşma gecesi 
  Yemeği dökeni somunu hırsla kapanı 
  Kardeşinin gözüne parmak atanı bağışlama gecesi
Susunca Zeynep 
Dağdan kentten köyden kasabadan 
Bir ışık bir sıcak bir karanlık 
Bir çocuk yalvarışı bel burkulması 
Bir erkek çaprazı adele kıvranışı 
Bir zehir düşünce içine çabalasın 
Cesur cesur eşyaya dökülürken kadınlık
Köpek evin damına süründükçe 
İçeriye bir tüy ısısı uyku kaçıran sıcaklığı 
Saldıkça ve Zeynep karnını avuçladıkça 
Ve karnı değişip değişip 
Bazen bir azık çıkını 
Bir tiken çukuru 
Bir bal kutusu titreşimleri saldıkça 
Çocuk delirmiş gibi fırlar ananın sıcağından 
Deşe deşe koşmak için dağdan kentin yollarına
Çocuk Kısık kaya dibinde çarpılır 
Köpek çocukla haber salar köpek ırkına 
- Durdurun gece hücumlarını 
Artık aşk insan kalbine sığmıyor
Kentliler akrebi savuşturdular 
Bağırıyorlar güneş - ışık korosunda 
- Çocuk Mehmedin dinine bağlansın 
Ay gördükçe öfkesi ağalansın 
Aşka değdikçe gövdesi 
Nar çiçeği gibi patlasın 
Şerha şerha yarılsın 
Kurtlarla ağız ağıza verip ağlasın 
Sabahın çiğini tandır ateşinde dağlasın 
Köye gelin geldikçe toprak duvarları baltalasın 
Heheyda 
Cazgır ve enli bedenler 
Harman yerinde kütürdiye dursun 
Kıvrılmış ürkek ve atılgan 
Dağ gibi güneşe dursun 
Terleyen ve soluyan bedenler arasında 
(Damlarda seyre durmuş birbirine sokulan
Birbirine dirsek vuran köy kızlarına ait) 
salkım salkım memeler
Dügündür sanıyorsun ey güvey 
Bir gelin bulundu sana işaret edilenlerden oldun 
Bugün bir cennet hüneri kazandın 
Anan bacın kurban sana 
Toprak damlardan bir kız aldın 
Ona selalarla git 
Onu besmeleyle değiştir
Düğün 
ve işaret 
Bir baş çemberiyle atılınca 
kovalar birbirini genç kızlar 
Her gece karınlarına bir düğüm çalan 
ihtiyar kızlar kocamış oğlanlar 
Ay koşar mızrak koşar 
Söyleşir devrilir birbiri ardına 
Er - kız korosu 
- Er meydanından damdaki giysilerin içine 
  Er kazanlarından hız kazanlarına 
  İtişen bir şey oluyor 
  Künde ve dönüyor toprak evler 
  Durmadan çevriliyor damlar 
  Birbiri üstünden ve içinden geçiyor 
  Kız kadın ve çocuk yüzleri 
  İkinci üçüncü ve beşinci künde 
  Yani aynı anda sanki 
  Beş künde birden 
Ki Zeynep 
- Kız çocuk Zeynebin kaderinde kaynasın 
Ve kentten köye yalvarış 
- Biz bir insan yaylımı 
  Bir beşik hatası ekmek pazarlığı 
  Bir tarih kurbanı bir bilim yanılması 
  Köye inen aç kurtların 
  Tenekelerle ürkütülen çakalların akranı 
  Çöplerle delinen 
  Ceninlirinden bizler onarıldık
- Kentte kaykılan köy bebeleri 
  Büyüyüp de kenti bıçkın 
  Bir yürek ve lapa beyinlerle 
  Tüneklerde gece diplerinde 
  El yüz yıkanan park çeşmelerinde 
  Sabunsuz kör bıçakla sakal kazırlar 
  Bütün bir ekmekle koca bir gün savarlar 
  Köyden çıkınca kentte anlamsızdırlar 
- Konuşup türkü söyleyip 
  Pilli radyo peyda etmeleri 
  Uzayıp rursun apartman kapılarına 
  Gazete tokmaklarına 
  Geceyi nakışlı yorganlarıyla 
  Sabaha aktaran köy bebeleri 
  Ey kalın ve kocamış bebeler 
  Başlarında boncuklu takkeler 
  Pazularında topraktan bekçilerle: 
- Kız çocuk 
  Durmasın ağlasın 
  Bırak ağlasında durulsun 
  Zeynep kadın ey kadın 
  Yolun ayrı yolun ırak 
  Bir memendez bir yılan başı 
  Birinde bir güvercin yavrusu 
- Nasıl ki duyulur yamacı 
  Suyun şırıltısı 
  Kız çocuk kapanır bakraçlarla toprağa
(Birin ikincisi 
sal merhamet bulutlarını- kurut içimizdeki 
öfke mayalanmalarını)
Görenler durdular kadınlık korosunda 
- Zeynebin başı su çiçeği gibi döner 
  Ay çiçeği gibi döner
Zeynep kadın dereden yükselen 
Haber dolu bir söğüt ağacını
Dallı güllü basmalarıyla karşıladı 
yol başında. Tarlaların ve otların 
arasında. Yel vurdukca söğüdün 
dalına ve yaprağına 
Ve Zeynebin karnında bir tabak açılıp kapandıkca 
Ve köy isli bebeleriyle tepelerin 
ardından koptukça 
ve çeşmelerden derelerden su yerine 
bebeler ve köpekler aktıkca 
Zeynep iki elini bastırır kalçalarına
- Ruhumuzun kirlenmesi dolmadı mı 
Gövdemizin kıvranması doymadı mı 
Bir hınzır uyku bir şeklaban uyanıklık 
Bir batında gecenin gündüzün kavranması 
Bu nedir böyle gün mü günsüzlük mü 
Hangisine kapıldık nerelere atıldık
-İşleyen demiri ve el tırpanlarını 
Onlar ne etti nasıl hamle etti 
Ruhum Kollarım Günahım sevabım 
Ölçülerek tartılacağım
- Gecelerimi ağırlıyamaz oldum 
  Yürüyorum 
  Benimle adım atan bir şey var 
  Ben fakir gövdeli yumuşak etli bir Zeynebim 
  Bir köpeğin kanı yürüyor 
  Benim kanım yürüyor 
  Dişi köpeğin karnı bir anbar 
  Benim karnım bir anbar 
  Belim bedenimi besliyor arkadan destekliyor 
  İşte iz bıraka bıraka yürüyorum toprağı 
  Dağları bayırları 
  Bir köpek miyim ki benimle 
  Soluk alan bir şey var 
  Hep köpeğimiz var yanımda 
  Çocuklarla oynaşır durur 
  Ey Mehmet nerdesin 
  Bu köpek senin yerinde
- Yoksa bu köpek ben miyim 
  Bu köpek mi benim yerimde
- Ruhum kirlenmeden soluyun beni 
  Dinleyin içimle bir soluk verdiğimi 
  Duyarsanız ben olurum 
  Köpek kendi olur 
  Bana göre değil köpeğin aşkı
- Bizi ışığıyla vuracak şimşek nerede 
  Beni ben olarak ve köpeği kendi olarak 
  Uyuyan ama dik duran heykele ne olacak kim sarsacak 
  (- Uyuyan heykele ne oldu kim sarstı) 
  / yer oynamış gibi kim sarstı / 
  Kılıç çekiyorsunuz ve uzuyor 
  Büyüyor ruhun görgüleri
- Sırtınızı köleniz sıvazladı 
  Siyah ve beyaz bilgileri sonsuz olan 
  Bir dağı bir dağdan ayıran 
  Yani bilen granit yataklarını 
  Ruhun içinden dünyaya doğru keşfe yönelen 
  Namaz vakitlerini aya ve boşluklara göre derleyen 
  Kölenize buyurdunuz bizi 
  Eğildik eteğini öptük 
  tırnağını ve avuç içlerini öptük 
  Efendim büyük efendim 
Yüzünüzden var olan hurma dallarının önündeyiz 
Yüzünüzden var olan hurma dallarının önündeyiz 
Ayın bir muhabbet armağanı olduğu vaktin önündeyiz
- Toprağı hazırlayınız çocuklarınıza 
  Ve çocuklarınızı ayar ediniz toprağa 
  Evi dik 
  Karnı tok 
  Kanı sağlam tutup 
  Göze savrulan toprağa
- Kadını hazırlayınız çocuklarınıza 
  Erkeği hazır ediniz onlara 
  Öyleki kadın 
  Günü saati dolunca doğurunca 
  Bin yılı birden doğursun
Sancısı bel ağrısı teri ve kanı 
Zorlanan alnı şişen şakağı kadının 
- Çocuğun yüceliğiyle avunsun
Gün gelecek 
Mızrağın ucunda yeşil renk bir tülbent 
Çemberli mermerin dibinde 
Balık yiyen balık üreten iki tülbent eri 
Balıklar ki harflerdirler 
Ağrıyan başları sürtünüp kızışan derileriyle 
Kızgın ve diklenen 
Ürperen ve aklım geçiren güçleriyle 
Yollara devlet resmi çiziliyor
Hayret ve varolma tıkandı 
Hayret ve haya tıkandı 
Hayret ve hayret ve hayret 
İlk kez geriye dönmek gerekiyor
Dağları yokladınız mı dilsiz duranları 
Bir de kulak kesilince 
Dağ konuşur - Hayır konuşmaz mı
Sonsuza dek kalmaz Fırat bu mağarada 
Tanrı elbet kanatlı halketmiştir toprağı da
Taşın kendisine mahsus bir sesi vardır 
Nasıl ki kardeşim 
Yelelerinden zor çekilen bir at gibi 
Gözü en ilerde 
Onurlu burnu kaya ve kılıcın çıkardığı kıvılcımlarla çevrili 
Gövdesinde en ince sanat gelinleri 
                      meseleli 
                     endişeli 
Koştukça hızlanan hızlandıkça hızlanan 
En eski uygarlıklarda hak arayan 
Gövdenin labirentlerinde 
Cam gibi birden donan 
Bütün bir gövde bir hayret 
Bir şaşkınlık bir taaccüp gibi donan 
Gelinleri ışığa uzayan bir at gibi 
Aşk bir at gibi 
Fetih bir at gibi 
Minyatür bir taç gibi 
Çağın ve içimizde balyoz gürültüleri
<end>

<start>
çayırkuşu engelsiz yapraklara 
havası dondurulmuş ve suyundan  alıkoyulmuş 
bir ay gecesi tanrısıyla 
elişi kağıtlarından ev demetlerini 
ve deniz başlarında 
küçük ve yuvarlak ellerle tutulmuş çocuk etekleri 
çayır kuşunu engelsiz yapraklara
çaçaron hep evleriyle onlara bir akşam geçidi 
vurulmadan ve korkusuna 
sebepsiz kapılmadan 
duvarlara yapılmış heykel ağızlarındaki sözlerin 
ve eski risimlerde 
yerli oyulmuş 
gözlerin ve hiçbir vehmin önünde 
vurulmadan ve korkulara
yazı sonu alınan bir kuştu 
yerle gök arasında 
kadırgalarında renk atmaz cömert çiçekler 
su altlarında ve yürek diplerinde 
zarı delinerek bir an bekleyen 
kanatları sabra 
ve kabus sonlarına 
çarpan konuşan ve sesler çeviren 
yerler gök sonlarında 
görülmeden tanınan 
ve en gerektiği yerde anılan 
civa sıcağı yurtlar 
çamdan insanı çiğneyen sakızlar 
korkuya öteye ve dünya seslerine 
çarpan çalkanan 
bir yamaçta yalnız başına durabilmiş 
açabilmiş çalılar
çayırkuşu insan ve toprak levhasında 
gagası ışıyınca durur anlatır 
bildirir ki güneştir 
her an sabah sesi çıkaran 
ve devran deyince 
insanın isim verdiği yüceden 
göğü kollayan ve ufuktan aranan 
bir çift gözü en son şekliyle 
her an bir zindan resminde çağıran 
güneştir gagası 
ışıyınca çayırkuşunun
bir savaş bütün bunlarla doludur 
ölüm beyin düzlerinde 
sık sık gezinen ve işte tamam yerine 
her dokunuşta bir delik açılan 
ve hepsi bir tek karanlığa açılan
<end>

<start>
Hemşeri miyiz benden saklama 
Aşina saçların 
Hele başını arkaya atışın 
Sanki yakın komşu doğuştan sürmeli gözlerin 
İliklerime kadar ürperiyorum karşında 
Aynı kentin hamurundan değilsek 
Söyle hangi bağ 
Nerdeki dostluk dolamış kaslarını boynumuza
Çoğu zaman 
Kabzasında 
İkimizin birden kavrama izleri 
Olan 
Uzun ve enli bir kılıç geliyor yanıma
Yoksa 
Göksümü kaldırarak 
Gökyüzünü doğru açtığım bağır 
Darbe üstüne darbe yiyor 
Kafa büyüklüğünde taşlarla
Doğru söyle hemşerimiyiz 
Aynı kentin hamurundan değilsek 
Nasıl kalkıyor haykırşımızdan aynı kuşaklar 
Bir gürühsa yüzüstü kapaklanıyor
Bir gürbüz vakit suç ve günah dolu 
Kaçak 
Deli dolu
Kıstırıyoruz onu bir tenhada 
Bir sen anlıyorsun bunu bir ben 
Zaten ortada bir sen varsın bir ben
Elmacık kemiklerini arıyorum buluyorum 
Çıkık 
Yüzlerini 
Pembe ve gergin 
Ellerini 
Gizli ve sıcak 
Göğüslerini 
Çöldeki sıcak
Doğru söyle çabuk söyle hemşerimiyiz 
Boşuna mı  bu kadar telaşlanışım 
Yoluna  baş kuydu şahsım 
Mırıldandığım dava yonttuğum heykel 
Vurduğum gülbank 
Bir hasret bu yağma bu soylu kıyım
<end>

<start>
Bahçeden çocuk sesleri geliyor 
  Hayatı dinliyorum 
  İçim yoruluyor, ruh yoruluyor
Büyük gözlü çocuk 
  İnsanın içine kadar bakıyor 
  Sorar gibi 
  - Nerede benim babam
Kendimi şöyle görürüm düşümde 
  İki ata birden binmişim 
  Biriyle kuzeye saldırıyorum 
  Ötekiyle 
  Alkan lalelerin 
  Kıpkızıl tutuştuğu sulara
Nerede babam 
  Karşısında yapayalnızsın 
  Duvar gibi dikilen 
  Bu sorunun
Okşuyorsun başını 
  Şehit çocuğunun
Bahçeden kuş sesleri geliyor 
  Sabahı dinliyorum 
  Bu sefer bezgin
Bir vakit 
  Darağaçları kurdum 
  Elimden fırlayıp gidiyor cellatlar 
  Silah olarak 
  Bir tek soru var elimde 
  Nerede babam, nerede
<end>

<start>
Beni bu sabah iri anla 
Taşıp
Deli deli dağlardan inerek 
Şehirlerin düzüne otumuş bir sel gibi 
Yekpare bir  suyum ben 
Kocaman sev
Şikayetim gözlerimden kim 
Ayetlerden ayırdın
Kimi vakit geldim sana 
Ama hüznüm döndü 
Baktım ki işgal gözlerin
Bilirem aydınlık için 
Karanlık da gerekli
Bazan var'ı 
Anlarsın yok ile 
Sevgilim 
Vazgeçilmez malzemem aletim 
İhtiyar cam bakıcısı 
Söyle nerde kaybuldu 
Bizimi onlarını ayırırken tuttuğun yarğı
Bilmedin bile nasıl gelindi 
Birkaç yüz sene yollar
Tırnak kadar plaka 
Programın yazıldığı
Ucunda bir kılıç 
Sonra bir kılıç ucunda bir plaka
Tırnak  kadar büyüklüğü o kadar ince 
Proglanmış Ve Bunlar Gibi 
Terzide murdar kafa biçildi 
Silindir bir şapka 
         için yontulup 
Traşlandı
Şimdi inSanSan aklını bileklerinde erit 
Gerdir yüreğinin kirişini
Fakat beni bu sabah yakın anla 
Bakarsın kapkara ve kızıl hançereler arasında 
Sesim yeleleri parlar bir at 
Paslı dilini çarpan
Sen ki şimdi hele 
Duayı erteledin 
Akşamı aradançıkardınsa bile
Çocuğuna bakmadın 
Un-ufak yapayalnız karın 
Önünde bütün varlığın bir diz'inin
Terziden sen de sen de 
murdar bir baş edindin 
camlar daha da kıvrak 
Kalb hor..
<end>

<start>
Sıcak ilişkiler adına davet alıyorum 
Biraz kan ve ilik hızlandırıcı olarak
Kardeşim dedim 
Acılarıma da kardeş olur musun
Baltasını havaya kaldırdı 
Yükselemezdi daha 
Söyledim 
- Haydi acılar haydi az daha
Dedim kardeşim 
Omuz başlarımdaki  şu yara 
Ormanların serin gölgesindeki papatya değil 
Arif bir bilinçle yürürken oldu 
Yüce buyrukla
Aaah 
Bu kadınlar kirletmiş 
Başları kara geceler içnde yolunarak 
Zindanlar nasıl dayanıyor katran duvarlar
Gebe karınların zonkuna
Kardeşim dedim 
Sıcak ilişkilir 
İşte çagrıyla çatlayan damar 
Gövde sinir urganları kaçı olarak
Bir göz yaşı gibi 
Sarktı dolandı kalpağrısına leylaklar
<end>

<start>
Zili - siz geldiniz -pamağınız durunca 
a saçlısı biraz karşınızda 
Ama durun uzun zaman önce 
daha sizinle karşılaşmadan 
dört köşeli
kavşaktaki odada 
çook uzun daha dikdörtgen 
masa duruyor.
Korkuyu herşeyden çok orda 
Bir de zil sesinizi alınca 
Daha size banyoyu 
Havasız banyoyu açmadan 
Korkuyu götürüp kilere 
Kum torbasının içine tutuyor.
Oyuncak saklı gelişinizle 
küçük yamyam ağızlı 
yassı alnını 
her gülüşün içinde tutan 
yontma biçimiyle a saçlısı 
karşınızda hemen
a saçlısı 
daha herşeyi anlaşılmadan 
daha siz ona aydınlanmadan 
geçici bir bilardo alanında 
kuzgun hançerli 
sakal gibi el içen 
donuk 
solgun kaçışlı 
sevmeye ve sevdirmeye
bir erke biçimi geyik salmış 
a saçlısı 
durunca güvercinli kapıda 
mesela oldukça bir viyanadan 
meçhul bir bayın göğe yaslanan şapkasıyla 
elverişli çay sergisi
<end>

<start>
Onlardı uzak yerler seçtiler 
ve sayesiz ilahları 
Kalın ovalar kuşları yaklaşan ağaçlar 
ve taşlaşan boğulu kalan nağra 
bir sarnıç kemeri eğrisinde 
dünden bugüne seyirten 
telaşşız sular seçti padişah buyurdu kervansaraylar 
hudutta kraliçe ağızları serhatte yagız duşlar 
ipe saldıran yığınlar çün osmanlı kanları 
melekmeşen at yangınları 
ülkeyi kol gezen projektör bakışlar 
hayvanlar bile altında rahat uyuyan 
ve elgizin göğsünde kışlık bahçeleri 
ağırlaşan bir çiçekte 
sultan sıcaklığına çarpıp 
ummana sıçrayan çekirgeler 
aşk donanmış bir havada 
şahadet getiren sedir ağaçları gemilerin 
el çırpan iskele ve sancakları 
-Üzülmek fethedilmiştir kışladan haber 
tevrattan sakıncalı sözler sakınmak gereken göz 
gerek kanatılan gelinler 
davulun orta yerinden bir baş soğan 
katlayıp ince ağızlarında çingen 
içlerin boşalan surlarına zurna
Toplanan şimdilik sürgüne eklenen 
değerli çocuklar 
arkalarında büyük rüzgarlı anne etekleri 
ucuna takılan yaşmak çeşitleri 
mavi çok renkli tülbentler 
iri gözyaşı boncukları 
içine kainatlar sıkışan 
caminin yürek konmamış kayalıklarında 
durmadan her lahza yeniden arınan 
henüz bir böceklik yer açılan
elleri aynı kumaytan 
içlerinde bir haremi tavşan 
açık duran kapılarının arkasında 
çocuklar baştan sona kadınlara düğmeli 
bu bir an yüzümü hayvanlara dikip 
çamurlu 
-Ey babilin yorumaz artıkları
dışımda açıkça bir tazı koşuyor 
ölümlerde yorulup 
bir güle kapanan 
gelincikte bekleşen
sonunda ak tavşan ölüme benzeyince 
koşup bir ölümün önüne titremeler içinde 
diz çöken adamlar beynime atıldılar 
ağırlıkları safra taşları yanlarında 
bellerine kancalı tırpanları
saçaktan akan buz parçaları 
ona birazda ben katılacaktım 
çünkü herhangibir hazırlık yapmışlardı 
taş duvarın dibindeydik ölümünden 
ses çıkmasın beni kapıyorlardı bedenleriyle 
alnımı bana bıraksınlar 
hiç yalnızlık korkutmayan alnımı
karnımdaki boşluklara 
saçlarım uzasın kirlensin ellerim ayaklarıma 
ama onların vakti yoktu onlar için 
ve onlar için çocuk duvara kadar 
gidip gelecekti salıncak ceviz dalında 
ve komşunun ölüm çocukları 
güçlükle göğüslerine tutunan nefesleri 
Öldürmeye alışmaları karar kılışları 
Toprağı karıştırıp şaşkınlıkla içlerine giriyorum onların 
Ansızın bir kravat bazen bir kaç sene deniz 
renkli horozlar ve karanlık doğan yarasa 
sık sık anne tekrarı 
ve kalbinde allah yazan çocuk 
kızlar hızlanan gelinler 
erkeklerde insen uğultuları 
çocuklar ki mutlaka kutupta bırakılan 
ve dönülen bayrak
Beni buruyorlar renklerin gidip gelişleriyle 
içinde kanlı zincirler elden ele 
yıldız süzerken kadınların karınlarında doğururken 
dilleri terleri damaklarıyla ısırdıkları pamuklar 
ağızdan ağıza 
ve meydanlara 
cılk çıkan yığılan çocuklar
bağıran balık 
suyu zorlayan midye 
üzerimizden akan gemi karınları 
- Çocuk kanlarla sarsıldı 
öğrenciliğim korkunç öğretmenlerim
sızı olduğum kızlar 
onların şehvetime dokunup kalışları 
anı 
akıllı bir öğrencinin alayındayım 
kanımı ve kamalarını arıyorlar 
aceleyle elleriyle cepleriyle 
bedenime kanımı yapışık olarak 
ya da kumaşa emdirerek 
akıtacak olan 
ve bedenimi arayan korkumu 
açıklıyorlar önüme
(korkumu ölümümle ağzıma kilitlemişim)
İnsanlar salıncak altlarında solur 
-Güneş hep aynı artist çocuktu 
Nilüfer ipi çok ince parmaklarıyla 
dağlara göklere en yakın elmacık kemikleriyle tutmuş 
yüzüme gülerek severek
Şimdi yağmur birikiyor kubbelerin içine 
ak yürek baraj büyüyor 
yarış su pirinç ve içinde canlı çevrilen insanın 
çiçekle döşenen başı
Balıkçı tezgahları 
            Kayıkçı tezgahları 
            Ekmek tezgahları
yağmur alınlara doğruldu 
secdeye durdu süslendi ölümle sözleşen 
ateşli hastalar gibi
<end>

<start>
Gül kokuları çocukların kaburga kırıklarından geliyor
Acıyı  ve insanlığı çocuklar
Böyle dayanılmaz kıldılar ve yeni suları
Onların bilgileri getirdi
Elleri önlerinde bağlı-duruşları
Omuzlarından göğüslerine doğru kıvrık ve yumulu
Yaşarlar  ebedi göz ve ölümsüzlük aşısı yapan kitabı
Ki şimendifer
Nasıl peşinden koşturursa katarları yolcu kutularını
Oralarda civarda
Böcekler sürüngenler bulunan kırda
Dönen çember- toprakla çalkalanan çocukların önünde 
Bir dev gezinir
Şimşek düşer
*
Ve balık yumurtaları
Ki onları balıklar
Suyun gencine bırakırlar
Ve suları da gezer ölüm
Çelikağ yok eder insan eliyle uzanarak
Hem balığı  hem yumurtayı
Hem yumurtadaki balığı
Hem balıktaki yumurtayı.
Toprağa dikili göz neler bulmaz
İstese dağlar mı bulmaz
Sonsuz gebelik ölümü suçiçeği gibi döken hayat
Suları ve karaları uluyor birbirine
Erkekler kadınla donlarının altında harp cep kitapları
Dudaklarında verem çiçekleri uzaktan
Yakından aynı ve ayrı uluslardan
*
Genç bir adamdım
Tren uğurlardım
Eski ve yeni efendileri
Taç giyen şehzadenin karpuz gibi
Ya da gemilere açılan çelik bir köprü gibi
Serin kırmızı ve sıcağını bırakarak
İkiye bölüneceği haberini
Büyük olayları hava limanlarında zonklayan
Trenlerle ben yolladım
Parklarım vardı akşamları
Kapatırdım
Saati vurunca trenlerin beklenip gelmeyenlerin
Bıldırcın tüneli ve bir açık bir örtülü tren
Akşamsa hemen
Korkardım-bir kızeline tutunarak
Karşı komadan sarışın-onu dökülmüş yapraklara yayarak
Çıkarırdım yanağından ürkek şapkalı
Ve çantalı adamı
Yaklaşırdı ve sorardı
-Oralı mısınız oralıyım
-alın ve okuyun incil ve yohannaya göre
-misyoner misin değilim
-O hah ha
-Değilim ve okuyun yohannaya göre
İnsana olan sevgim-bodurluğuna kurnazlığına
Birden bilerek
İstasyon bir boşluk
Çünkü bir yok bir var
Trenler çehreler 
*
Üçüncü hat koş üçüncü hat
Katlan elele katlandık ey Anna taş içinde heykelim
Yonttum yonttum taş bitti sen çıkmadın
Yanıldım avrupalanmakla çün bizde
Kadını kelimeyle kurarlar saklarlar örtülerle
Derken katar üstümüzdeki katardan çoğaldı
Sen burgu oldun içimin dağlarına tünele girdin
Strasburg akşamın karnında
Uslu çocuk olarak bekledi
Bianka boğazlanan boğanın önünde kaldı
İstersek durduruldu diyelim
Çünkü halklar vardı
Güvercin halkı
Meydan
Göz halkı
İnce doğranmış fransız halkı
Ey anna sen kalkan balığı
Kafa vurmayan fakat gövde vuran
Ağzın karnından biraz yukarda
Karnında bir anne yeni kız doğuruyor işaretleri
Kan gidişmeleri
Açık göğün önünde açık meydan halkları
Bianka kıvılcım
Ucu kendine kıvrılmış kılınç
Öpüşümüz gizli olmalı
Öpebilirsek uzanıp kaderlerimizden öpmeli
Sıcak gözyaşı ve şikayetle
Ağzı konuşmaz kılan
Ağzımızda
Dilimizi şişiren ayrılık bademi
*
Senin elin söyler
Avucunun toprağa değip donan çizgileri
Anlatır
İstasyon çayevini dolduran gebeyi
Dumanlı ve biraz her şey kokan gebeyi
Aşkın
Şişen bir yara gibi gelişip
İçimizden iki yolcu gibi gideceğini
Venedik birdenbire kavruldu
Nedensiz ve niçin
Çün korkunç
Ve savaşla gidiyorsun
Ama ancak sen
Vurulduktan sonra ve kurşun
Benden ayrıldı
Ve gittin
Ve dağ çöktü 
*
Artık dayanamam
Yabancı isimlerin isim ebelerinin içinden
Yabancının ter kokusunun içinden
Yabancının buyruğuyla geçmeye
Ey toprağım kalkamadığım
Üs kimin üssü
Kime ait minare
Ey sen karşımda paylaşılan
Alna dudağa ve kalbe ayrılan
Sen aşkım sabah doğrulunca bağırdım
Geceleri sancınla kıvrandığım
Karanlığı itiyorum yine gelir
Sabahı seviyorum özlüyorum
Seni aydınlığa getirip anlıyorum
Daha sonra ışıksızlıkta anlamsız
Ve sancım var
İnceden ve derinden gözlüyorum
Çılgınlık ve inceliyorum
Kilom elli beş boy bir yetmiş üç
Sen kendime etiplikle eklediğim
Kanı benden canı ciğerimden alırdın
Aydınlıktın
Hep onarırdım eskiyenlerini güneşle
Ay gece görününce açar aylığını
Kurbanlar ve senin büyüklüğün dağınıklığın
Çünkü her bölgeni başka bir şehirde yaşadım
Küskünlüğünü aşk öncesi şehirde
Etinin lekelerini doğduğum şehirde
Korkularını ve yüksek korkmalarımla
Irmağı kapayan boydan boya
Suyu toprağa ilave eden şehirde
Gidişini özel olarak
Kalbimin bağışlandığı şehirde- en önce
Ayrılık vardı hep
Ay gece olunca pay eder ayrılığı
Ey güzelce yakalandığım
Mutlulukla sunulan
Bize bahşedilen armağan kılınan
Ayrılık sen ki
Aşkın ve sanatın
Durmadan doğumlar getiren anası
Hep orada gebe karınların dibinde içinde
Doğuma en yakı
Doğmadan gibi ve aralıksız doğarak 
*
Böyleydi kuruluş yapı ve bizim ustalığımız
*
Fakat sen
Hep karşımda kalan
Ağzı ağzımdan alınan
Paylaşılmakta olan
*
Biz dördüncü Muratın kılıcının sivri ucunu tutuyoruz
Keskin yanında karılarımız ve çocuklarıyla
Hızla akan bir vatan tuttular
Aşkın ve birlikteliğin çatısını orda kurdular
Karılarımız her asrın insan güzelleri
İmkan bekçileri
Ağır arabalarla taşınan sancılarımız
Ağır tabanlarımız
Etten değil gibi az yiyen gövdemiz
Toprağın ürününe avuç açan karşı koyan
Yeri var olmayan bir lisanla bağlayan
Sıcağa ve nalın kıvılcımına gerçek isimler koyan
Irmak ve ırmağı süren yol
Biri uzağında kaldığımız
Öteki içine daldığımız
Buzul uzaksa ve beraberlik ateşi kucaklamışsa
Sabaha çıkmamız kolay
Güneşi bir mızrak boyu yükseltmemiz
Yabanı kolundan tutup germemiz
Alnına bir mıh
Sırtına bir yafta ekleyip göndermemiz
Yekin seslerindeki yanlışlığı düzeltip
Büyük doğrulamanın aklına geçmemiz
Yavuz boğalara benzeyecek
Ve sancı değiştiren hayvanlara
Küçük kahraman öğütlerle büyük esere
Bir mısramızdan girer
Bir çocuk avlusunda salıncaktaki çocukların
Anneleri ablaları sahilde çay içen evden konuşan
Gelecekle haberli yemiş tutan elleri
Şimdi salıncakta aynı anda
Bir fotoğrafta gibi
Her geçen anı bir fotoğraf olan çocukların
Altlarındaki toprağa
Öğütlerle büyük eser okları işaretleri
Düştükleri taşlara dizlerini kanatmak için
Biz açıyoruz
Ekonomik iktisat risaleleri
Her şey benzinle aşk ve ilkbahar bile
Barut ateşle harmanlandı
Kılıç nasıl deldi geçti ve çekildi 
Ve nasıl kan göstermedi et
Tanrı adıyla renk değiştiren mavileşen ateşe
Örtü yayıp otururlar ateşten ateş ve yanmazlar
Güvercin teslimiyeti içinde
Bakın istiyorsak
Nasıl yıllarla sürüyor bir salise
Sabah bulantıları birlikte yatılan akşamlar
Kuşların yalnız uzanıp pencereden
Havaya alıştıkları saksıları kavrayıp uzaklaştıkları
O gökler ağaçların tulumba gibi çalışan özsu boruları
Sızıları tahta kulübelerin
Dağda tahta kulübelerin
*
Ateş için odun topladık
Ben makki ve beşimiz
Kısa ama kesin çağırarak
İçeriksiz coştuk hemen. Hey önce ateşin içinde ol 
Hey önce alevin sıçrasın
Yüreğimizi kavra soluğumuzu başka yollardan geçir
Aynı an ayağa  kalkındı
Doğranıldı
Nasıl söyler bir erkeğe bir kadın
Denize atılan bombanın
Balıklar delirttiğini
En zor sorunun yöneltildiği
Bir kadındı
Nasıl ki kelimesiz ve gözler olmadan
Renksiz bir iz seçiliyor
Belki karanlığın kendisi işaret veriyor
Saçların değişiyor
Karanlık tahta kulübe ve saçların
Hepsi bu hepsi bunlar
Özgürlüğü kur
Suyu dök yürek etlerimizi
Parçalanmalarımızı topla
Büyük ateş meydana yağmur getirdi
Gökteki kazan devrildi
Ağaçların gece aydınlığı
Duygunun canlılığı
Kıvrılıp eğilişi dalların hüznü ateşe
hüznü ateşe
hüznü ateşe tutuşu
Toprağı üzüntüden ayıklayışı
Sende kaybedebildiğim yani ey korkulu hayat
Taktığım tarafımızdan sevilen
Haklarımız esenliğimiz karanlığımız
Güzelliğin ellerin alnımla
Mızrağına seç önce seç kabarık alnımı
Fırlat kayaya kimliğini kişiliğini
Dişlerimin ortasına
Sar beni kumla ağaç kütükleriyle
Ki suyu geç beni kurula
Arkamdan rüzgâr seğirtiyor
Ellerim dağdaki kulübeden ses ediyor
Orman uğultular kurt ulumaları
Aşkın omurgan
Yapışkan
Yak beni çocuğumsuz
Senden ışıklandırılmış havuzlarımda
Ve gizli su yollarımda
Sözün ediliyor
O sen sen
Gölgemi bırak beni sürme
Ben benimleyim
İçim büyük sabırla haşlandı
İçim ey içim bu yolculuk nereye
Yine bir şehrin ölümünü başladır gibisin
*
Ve çocuğun uykusu böyle başladı
Çünkü yeni bir çocuk uyanacaktır
Ey ana
Parkları çocuğunla eş doğurdun
Çimenleri mutlu kıldın
Bayrakların sularda aktı
Pulatın 
İnce ve yumuşak saçın
Yaralı ağzın
Mutlu kılan çocuk
Çimene düşen yaprakları
Kadın sen tattın
Babanınkine benzeyen
Çocuğun böbreğindeki katlar. 
*
Gün gelişini açıkladı
Sen kapanan gözü açıkla
Karısına arabayla tabut taşıyan adamı
Güzel yontulmuş ve parlak sarıları olan kadını
Yeni bir çocuk planı yapan
Yeni ve ölümü de transfer eden aileyi
Nalçayı yiyince nasıl çöküyorsun yere
Nasıl dumanını üfürürken ve solarken ciğerlerime
Düşten yıkanıp ava değil çocuğa yatıyorum
Değil vurmaya ve rastlantıya
Değil hülyalanıp dalgalanmaya
Çıkara değil kedi gibi sokulup ayartmasına
Değil sarı demire
Değil söylev'e asla değil aştım gitti yirmi dokuz yıl önce ölenleri
Nalçayı yedikçe nasıl çöktüm yere
Zorla ezilenin zorlu öldürmesi olur
Fabrikanın kasıklarını ovan işçilerin
Hak dünyasında hastalanırım olağandır
Neden mi şimdi tepilebilirim
Maden ocaklarına dinamit yerine
Bir hakkın düşmanıyla kucaklaşıyorsam
Sök beni yeniden şakağıma it ellerimi
Bileklerime aklım aksın
Damarlarımı lif lif denetle çöz gözümün perdelerini
Trenleri uzlaştır sulh fenerlerini yak
Nerede olursan ol kim olursam olayım
Sesimi bir dağ zannet
Irmağa ver haberi
Yangına doğru sürünen haberi
Güneş beni saklar
Sen alnımdaki dumanı kazı
Kemiğinin geleceğini düşün beni yont alıştır
Sararan örtü cafe müller
Gırtlakta sarı halka
Esirlik ve kendinden kayma halkası
Yalnızlığın çarmıhı dere balıklarının ilanı
Çarmıh yaylı ve değişken
Karın çarmıhı belkemiği ve baldırın
Karnımız ayrı sancılardan kaymış
Yeşil ya da yeşil olmayan çocuğun ağzından çoğaltılmış 
*
Ey gece sen de aldatıldın
Sana da tuzak kurdu yüzü güneş parıltılı kız
Rosemariegirbach
*
Gidip bilmediğin kentlerin 
Böğrünü delen harp mikkaplarını gördüm
Kartpostal tüccarlarını
Kilise ortak Pazar birlik orak çekiç
Ve asya ve afrikaya ayak atma postallarını
Ve kimseyi göstermeyen aynaları
Ve bir istasyonda
Hatta önemsiz bir memurun yakınında 
İçinden asya çıkan bir balya
Geleceği
Ormana terketmeyi dener gibi yeni doğan çocuğu
Ananın karın bulaşıklarını arıtmadan
Çalıları ve topraklaşan yaprakların içine 
Alabildiğine
Gevşeyip bırakılmış gerginliğin ortasına iterek
Geleceği ormana iter gibi ormana iterek
Meleklerin hayatını yaşamaya
Gidelim sizinle kendinde insan olmadan
Kimseyi insanlamadan yaşamaya
Sıcak kayayı arayan iki tavşan gibi
Evleri korkutmadan uluyan kurtlar gibi
Bellemeden
Etle bilinçlemeden
Evdeki sevinci kırgınlığı ballanan üzümleri
Bilmeden aşkı ve aşk benzerini
Çocuk sesinin düzlüğünü arayan bir çeşit insan gibi
Görevi bu olarak
Yalnızlığımızı sessizce ortaya koyalım
Erkekçe sessiz ve erkekçe
Kiminki sahipse ölümü o karşılasın
Ağırlasın
Ayaklarım ağrıdı güvercin izlemekten
Onun başının önündeydi alevli sancak
Elimi ve kalbimi uzattım
Eriştim tanrıya çağırma kuleli evin
Bekleyen güvercinine
Güneşi ayı ve yeryüzünü bütün şekilleriyle
Bir kutlu çehrenin emrine kul bildim
Bilesiniz
Ona döndürüleceksiniz
Ve başı yeşil hâleyle çevrilen
Yüzünde tarihten ve gelecekten bir renk beliren
Atmacanın pençesinde atmacayı kendinden geçiren
Bir güvercin ki ne gören olmuş
Ne işiten
Bir sabah bir çeşit güvercin fırtınasıydı sur önünde
Gözleri burçlara
Bayrak tebdiline dikilmiş bir kartalın
Buyruğundan hızlanarak
Bir kartaldı gözünü burçlara dikmiş
Döşü surları geriletmiş
Durur güvercinlerin en önünde
Emrolundu. Haliç bir yılan gibi yönelip 
Soktu Kayser'i
Zaman bir takla attı
Zaman bir takla daha attı
Zaman altında kalan
Çıplak boynu hançer kuşattı
Başı sülük ağızlarında
Ayakları boşlukta çırpınan
Bir millettik artık
Güvercin 
Merhamet kılınçlarını toplayabildi ancak
Camide toplantı var davranın
Aşkı denetleyen güvercinler
Kılınçlar eskinin habercileri
Keskin bekçiler
Bildiriciler.
Bu iç çığlıkla
Yürürken üstüne bir mısır habbesinin
Yeni yorum yatırımcıları
Ve büyük doğrulma günüyle
Bir aliterasyon olan güvercin
Dansöz kalkışlı güvercin
Gel. Sen gelince
Azap çıkacak her evden
Gidecek kendi evine
Organlar sizinle benim savaşım
Ben ahretim
Ahret yere gebedir
Sizinle hep beraberim
Dağı tutmuştunuz kalbinizden geçendim
Güzel duydunuz ve durduruldum
Atımı atınız büyüledi
Okyanus everesti nişanlayıp durdu
Çünkü etin ötesinde
Bir şey değildi everest ve okyanus
Korkunun yüzüne ayna konmuş gibi 
Başkayım sizinle 
Aynayı eline alan korkuyu bilir
Çün korku etin içinden yekinir
Hep koşmaklayız kitabın onayıylayız 
Tarlayı çok severiz. Yaradan 
Lokma lokma bölmüş isteyenlere
Karından gelenlere
Ve karna gelenlere
*
Aşkı cambazımız aldı
Tokmak kırıldı
Kapının çatlağı esner
Gözetleyen göz şişer küçülür
Et aralığından görmeyi dileyince.
Duyulur iç ses
Uyan ey kaplumbağa kelimeyi kımıldat
Çünkü kıyamet sezilsin otobüs devrilsin
Kımıldat kanlarını
Koşanın yıldırım gibi duranın
Susanın ve dağlarla konuşanın
Kendiyle
Dağları konuşturanın
Aklı çok kez hançerce bulunduranın
Kendini sürü için öldürüp
Sürüyü çobansız bırakan çobanın
Hep içilmez sulara varan koyunların
Mermerin namütenahi bekleyen kayanın 
İçinden hata edilerek çıkarılanların
İnsan yüzleri
Çömelmiş inleyen ve içgüdü şekilleri
Yaralar kan akmayan
Kanla işi olmayan
Taştan çıkanın ve çıkaranın birlikte söylevleri
İnsan sanatı çığlıkları
(bir yerde onlarlayım)
Öpülerek topuğu parlatılan tuncun
Günah anlatılan karanlıkların
'Enriko istersen anlat önce sonra işel'
O dağlar güvercinin yabanına yuvadır
Hiç solunmamış bir hava üfler rüzgâr
Dünya sürü yürüdükçe döner
Çoban sürü için ölmez gelecek sürüler için
Yaşamağa bakar
Kısa süren bir hatıra değildir toplum
Mısır taneli çocuk avuçları
Fotoğrafını çek günahların
Tövbeleri yıldırımla yayınla yine de
Esmeri
Karayı
Kızıl ve sarıyı bir tutanı
Benden aldın
Buruşmaz entarisi İstanbulun entarisi buruşmaz entarisi
Maraşın seferde
Fakat İstanbul ve Maraş
Fakat Maraşın
Her kurban arayışında
Fazla davrandım ben
Yangına uğradım
Kara bir moloza ayrıldım
Bazen marsık sanıldım
Maraşın her kahraman kurban arayışında
Ve bulup sunuşunda
Mutlaka bir işareti vardı
Bayram çöreklerini tuzundan yağından anlayışın
Sertçe düşmanca gibi tokça kucaklanışın
Harbeder gibi sevişin
Mesela adil erdem aynı silahla mücehhezdi
Üstümüzden aynı katar geçti
Mutluluğumuz anlaşılsın yıkıldık
Toprağa yayıldık ve büyüdük
Çünkü topraktan ancak böyle geçtik
*
Kızlar burgulu
Etlerinde tahta kıymıkları karınca yığınları
Alabildiğine açılmış bir organ
Bir gramofon
Geniş ağızlı
Her adımlarını bildiğimiz
Hangi yörüngeyi güttüklerini
Hangi suyu geçtiklerini
Ne çeşit bir şölenden koyulduklarını
Çünkü sokağı aman nasıl eğilerek geçiyorlar
Hangi tahta kapıdan çıktıklarını
Zenginini ve bulgurla su içenini
Ellerinin çatlaklarını yine krem sürülenini
Göğüslerinin bakımını tahta sütyenlerini
Ocaktaki dumanın yaktığı sapladığı göz sürmelerini
Çünkü kara dumanlı ocak
Ve sürmeydi
Sürmeyi niye çekmeli
Sürmeyi çekmeli mi
-Annen ne söyledi
-(Elmanın yarısını kardeşin yesin)
Kardeşin yesin anne yemesin mi
Elmayı yemiyorsun bir
Ve öyle sıkılıyorsun ki elma ölecek
Ne sen yiyeceksin
Ne kardeşin ne annen
Bu evde yılanı yine değiştirmemişler
Baba ana ve kardeşler
Aynı odada soluyorlar
Oda şişip iniyor
Dışarıdan bakınca odaya
Duvarları kıvrılan oda
Özel bir korku ve kuşkuyla irkilerek
Tehlikenin hayvanları yönünden
Boğularak
Yılandan gizli işaret alarak
Göz kırpar gibi yapıp uluyor
Oda uluyor
Yılan göz kaş işareti
Konuşmayan hiçbir şey yapmayan
Başını yılandan çevri yemek taşmasın
Başını yılandan çevri kuyu yakın
Başını yılandan çevir unutma babayı yürekte tut
Baba dağ ve balta
Anne 
Kolundan koynunda karnında çocuklar
Gitti pazara dolandı çığlık beğendi
Anne eve dönünce
Anne eve dönecek
Ölün bilinecek küçük ölün
Mahalle daracık bilinecek
Alçak duvar ötesinde ölün tahta sıcak su
Ve odun kokusu
Kabre akıtılan sabunlu suyu
(Yolun burasında coşkuyla karşı ko)
Nasıl ki beyninden apartman fışkıran mimarın
Yaşamın öte yarısı
Burçları gezer
Kutup yıldızından söz eder
Gök çoğalınca
Göğe açılan göz kapanınca
Beni duyacak anlamayacaksın
Bunlar hep senin ölün
Bir yerinde yatağa sığmayan çocukların
Suçları bir atmacayla alınan çobanların
Her şey karıştı çünkü öldün
Artık kimse bulamaz kendini
Eller birbirinin içinde
Senin ölmüş elin yapışır
Benim tetiğimin üzerine
*
Silah benim tetik bende koşanadek kurşun benim
Parmak senin et senin güç senin
İrade kimde
Benim elim hangi köpeğin içinde
Dişleri birbirine geçmiş bileğimde
İlk tıraşını olan gencin
Jileti kemiğin iliğinde 
-Kan seli
-Tetik kan seli
Hedef nerde kız mı erkek mi
Dünya çekirdeği mi
Yeryüzü ateşi mi
Şehvetin ya da nur içinde birleşmenin
Satan'ın içinde beklerken her şeyi önceden kestirenin
Çünkü şarttı bir kere
Ölümle yan yana şeytanın içinde durmak
Karnından geçmek
Bir lambayı bekleyen makkinin
Öpüşünü kanla bekleyen
En küçük kilisede çarmıha çekilen
Dom'un üç asrın
Kana kan koyup
Yücelttiği abesin
Galerisi insan ve heykel ve resim ve kezzap galerisi
At gözü oyuk
Heykel atın içinde
Çünkü at büyük heykel
Sürücünün içinde on aziz birkaç isa yezus hiristus
Yüz bin haç 
Atın ayağında bir nalbant heykeli
Nalın içide bir at benzeri
Karşılıklı uyuşan iki arslan
Biri dişi diğeri dişi
Yuvarlak yalanmış ve parlatılmış derileri
Ki karpuz yenmiş gibi
Goldah karpuz
Kalf karpuz
Anna karpuzun çekirdeki
Frankrayh şu dağın ardındaki dağ
*
Düşmanın kim onu anlat
Mişel'i hatırlat alnımı uğraştır
Kalbine plânlı ve
Avrupa bir duvarın taşları dizilen mişeli
Saçlarına çocuk kuşları konmaz
Çocuk uçmaz dallarından. İçinden yanında
Boy tüfeği patlatsan
Tuzaklı
Hatırlat mişeli mişeli
İçinden hep bir kuşku tankeri
Bir petrol tankeri namıyla yol alır
Pergel petrol
Borusu motorun icadı
Aşkın feda bayramı cenaze şekli
Boyuna hatırlat
Yoksa olur ki unuta kalırım esmerliğimi
Telefon
-Görünüşünüz nasıl
-Yorgun uyanırken ve gittikçe diri ve daha esmer
Tanımadığım kentin
Ağırlık merkezine alındım
Taşıtlar grevler insan böğürmeleri
Alış verişler
Şapka seçerken birden çocuk doğuruyorlar
Baba oyundan çağrılan çocuklar gibi isteksizdir
Ya da bırakır kürekleri denizin üstüne
Suda kayan cilalı bir taş gibi seğirtir
*
Her doğan çocukla orada
Birlikte. Daha yeryüzüne bakınamadan
Kırbaçlanırız uyumaya. Anakarnı yorgunluğumuz alınmadan
Vurulur kollarımıza ve. Çarpılır dizimiz dizime
Her doğan çocuk
Bir ertelenmeydi analarca bağlanarak memelere
(Artık sigara içmeyeceğim artık 
Koyun gütmeyeceğim)
Meşgul uğraşır azar altında bile uyurken de
Uykusundan silkelenip irileşmeye hamle elleri ve duramadan
Yan beşiktekinin yüzüne gölgesini indirerek
Bir gün önceki bedenini
Kaybedilmiş bir okul eşyası gibi özleyerek
Her doğdu
Bir ölendi
Mayland uzun yüzlü bir kız resmi
Hani şu hep 
Selamlaşıp geçerdik
Uzun yüzlü kızlar çizen ressamla
Aklımı anlat gönlümü kazandır
Benden beni çıkar bakalım kalacak mıyım
Üstüme beni koy bir de 
Gözle dayana bilecek miyim
Yoksa hemen bir kez daha bütünle bende beni
Özümü kullan
Çünkü aşktır
Beyaz bir sanattır
*
Evlerin dışında
Çünkü böyle oldu
Pencereden uzanan başın dışında
Günâhın ve sevabın
Merkezinde hem tanımadığım
Alışmadığım bir sistem gitgelinde
Boyuna sırtımdan ve kafamın arkasından delindiğimi
Oynuyorum ve rolümü. Oyun çarkının boşuna döndüğünü
Seyircilerden bir kadın olgun ve eteçalan
Çıplak. Eşyadan ve odanın kapamasından
Her an biraz daha soyunarak
Yatağında
Çivilenmeden gerilmiş çarmıha gibi yatan
Anlıyorum oyun çarkının kendine döndüğünü
Ölümün
Saklanacağı kalmayan av hayvanı gibi
Avcısına göründüğünü
Ah anlıyorum
Çünkü annanın
Anlaşılmaz bir gözaldanımıyla
İçimde bir gemi batırıp döndüğünü
Unutmadı
Yanlışlıkla
Onlara:
Beni unutmayacaksınız
*
Anlat kızın ekmek tutuşunu
İçimdeki soylu kişiden utanışını
Annayı tutarken balık tutuyorum
Ekvator ağzıyla kolumu buzdan denize indirmişim
Kız içimde bir sarmaşık kelimesiyle büyürken
Arada bir kanla uslayıp
Seni anıyorum
-ey eski sevdiklerim-
Sizi şaşırtıyorum. Sanatım
Fakat ben korkutuldum
*
Şatoya bağlanan tahta köprüde beynim
Ağırlaşmış dalmışım
Güneş doğmuş işte böyle. Taş ısınmış ısınmış
Nerdeyse belleğinden kan ürperten
Bir sipahi sureti
Aşka ne zaman veda
Demiş ki bu topraklar
Boyuna kiliselere taşıyorlar otobüslerle. Isınamıyorum.
VE baden Baden'de kaçtım
Başka bir kiliseye
gittim. Hafifçe.
Çok ve canlı renkli süslemelerden az ürpererek
Dost için yani dosto için
Dönerken
Kule yerine 
Küreye yakın parlak başlıklarına dönüp baktım
Dosto Badende
Ve kumar da oynardı
Bir çocuğun. Hırsla. Bir taşı.
Atışı gibi. Dikine.
Kapa perdeyi kapa köprüyü
Ve şatonun ta kendisini
İnce bedenin mühürlenişini
Tüfek mahzenini
Sevginin tiklerini aort deliklerini
Duvarda asırlardır dinlenemeyen
Dört işkence resminin
Takip tutuklanma işkence
Ve tahta kurulan işkenceli etin
Bin dokuz yüz 77 yıl
Yenilen içilen kan ve etin
Yarı açılan mor pelerinin
Çizgi - kan 
Çizgiler ve kanın
Başta yer yer kemiğe batan tacın
Dört resmin dört korkunç dakikanın
İri jestlerini anlıyorum
Makkiyi hayır 
Sigridi tren getirdi
Tren götürdü
Yedi 
*
Duruşu kımıldanışı
Mağrur tavırları olan
Çünkü o güzel kelimelerle ağırlanan
Göllerin beşiği toprak eğrisi
At yiyen ejderdi
Tılsım
Karıncanın kölesi
At köpeğin kuruyan ölüsünü
Minderi düzelt
Baklava kırıntılarını
Ana babanın kol gezdiği koruduğu pencere kıyılarını
Mutfak ve yüznumara korolarını
Yatak ameliyatlarını cinsiyet taslarını
An binlerce yıllık olan et kabartmalarını
Pervaz ve şimdi
Büyük taraçalarda doğuruyorlar
Kol bakımı bilek ve dizkapağı bakımı
Gebelik ve sancı limonlukları
Sıcağa karşı ay ışığı
Yelpaze atkı palan
Acılar yer delen sinir göğü tırmalayan
Kutlu sevinç giysileri yalayan
Ve yağmur suyunu
Havuza koyan ırgat olarak
Anlat insanda ölümsüz olmak yaprağının
Hangi ağacın kıvranışı olduğunu 
Güzün hazırladığı insan yavrularını
Kışın insan yeteneklerini
Baharın insan olanaklarını
Anlat durmadan
Hurmayı anlat dala uzanan
Tüylü kalın dudağa anlat
Yaban elmayla eriği
Aşıyı
Elmanın gelinliğini geyiğin baskın güveyliğini
Atlı karıncayı
Lunaparkta bir hayvan olan
Atlı karınca bir hayvansa
'İsa ağladı'
Kuzeyde ses kalmadı
Alnımız buz dondu gece
Aksın. Gündüz karıştırılmasın
Ah sade bir gün yaşasak
Dal dal - Kitap bil
Lord kimin lordu hangi mabedin
Sinonimi
İkisi duman tütsü su rengi
Perde kıllı el korku
Bölüşmek kekelemek
Donup kal - Aklımı al
Durmaz bilmez yaşamakla
Senin yaşamın nereye kadar ne yana böyle benimki
Can kamaram
Yalnız göğsüm değil
Hayat var kaçıp bıraktığım zamanlarda da
Ölmek koşup varmak mıdır oralara
Soluğunu yatıştırarak
Perdeyi aralayıp girmeden çiçekli ovalara
Ah kıra gitmek böyle zor olmasa
Ellerimiz ısınan ocakta - Tabakta ziyafet tasında
Kızartılmış bir keklik
Paslı ve kükürt salyalı bir ağızla
Tatlılıkla ololki
Ölünü gebeliğini morarmışlığını
Etin devinme sanatını
Bilesin yuvarlak akasın akşam olunca
Yuvarlak akşam akşam
Serçenin girdiği dolap
Şehri –ey canım- uçtan hayvan kuşları olarak yukarıdan
Devgözüyle - bakışı görüyorsun
Süzül. Kanatlar arasından
Uzanan boynunla evleri ara ikizleri araştır
Ren'in çamurlu suyundan bir gümüş iplik bük
Sür yeryüzü hamuruna 
Ki orda
Bir yılan renkli başını onarır
Kuyruğunu ağrı dağında yakala
Ekmek paketini çıkar kuşlar çağrılsın
Kirazın yuvarlağı gibi yanağın
Bir güçlü böceğin ki gibi alnın
Otalara yayılmış çıplaklığında bir uçuç böceği
Yanından dikine toprağa iniyor
Ekmeği göğsünden ufala kuşlar çağrıldı
Tutulmuş ve öyle güzelken
Korkarak. Ağaçların arasında dolanan cin
Sen misin -Ama içim Eyiçim
Kara başımı tutup kara başımı
Şu suyun insanını güttüğüm vakit
Göğsümü asya bir edayla gerdiğim vakit
Hem barışmak ne demek kendimle
'Sen yoksan mekan yok zaman belli değil' dediğim vakit
Sen ölçebilirsin ancak sesimdeki beygirimsiliği
Çün bu çamur
Şu yaşamı bulandıran su
Donyüzlü rahibe şu
Şu ev ki ev
Ve o karanlıkta cin
Ve ormandaki dev
Oysa melodim
Ne güzel. sözlerim ne tatlı
Kuşkusuz. Yanımda olaydın
Testiyi deler ırmağı temizlerdik
Avucumuzla buz gibi içer
Bileğimizden akan toprağa düşerdi
*
Ve şimdi
Anlat bana ey can tatlısı kız ki
Çünkü ben ödevliyim yinelemeye
Eskiçağ ozanlarının ağız toplantısını
Anlat bana gönüllerindeki bağ bozumunu
Hep şarkı sancıyan dizelerini
Kocamış dumanı ve is yüklü tavan direklerinin 
Arasından destanlara sarkan yılanı
Kapıdaki baharı yaprak selini sarı kanaryayı
Ölümsüzlüğün karyığınını - granityığınını - suyığınını
Anlat durmadan
Oğlu teketek öldüren babanın
Oğula mızrağın ucuyla
Gürzün kılıcın kıyımıyla ad koyan babanın
Anlat bize içinde koşan atların
Hangi koşudan kaçtıklarını
Yani ilkel
Ya da kültürle deşilmiş olmanın
Anlat durmadan anlat oğulun
Gençliğin
Yarısı akan yarısı mezara konan kanın
Genç ve geniş bir yaradan 
Hem babanın elinden mızrakla
Ve baltayla açılmış yara'dan 
Şefkat ve müthiş bir dikkatle 
Ve müthiş bir hayranlıkla
Şövalyelik adına açılmış yara'dan 
/Huysuz kan sonuna dek akar düşünürüz/
Anlat ki ey can tatlısı kız
Babanın cesedi bir türlü toprağa atamadığını
Yine de kanın sonuna dek akmadığını
Anlat 
Babanın can elmas'ıyla kesilen oğulu
Aydınlığa sun
Toprağa sözü olan kanın
Neden sonuna dek akmadığını
Karşılık verir
Can tatlısı kızlar korosu:
OĞUL MIZRAK KESKİN GENÇ
Oğul genç mızrak keskin
BABA DİNÇ YAŞLI MIZRAK AKILSIZ
Oğul baba
MIZRAK BABA
ÖLÜM baba
Ölüm Oğul Mızrak
Ölüm Baba Mızrak
OĞUL MIZRAK baba ÖLÜM
Kan ŞAŞIRDI KAN Şaşırdı
Genç cesedin
Ölüm gölünün başında
Diz çökmüş olan baba
Hınç ayırdı
Hayret ve üzgünlük şerbeti
Ve abes ayırdı
Çok yıl sonraki tanrıtanımaz savaşlara
Ve yenilip ve yenip dönerken ordu
Neyi algılarsa çiftleşip çoğalmaktan
Babanın yüreği ordu yüreği
/Zırhını kırdı/
Narası göğe vurdu
Daha gür bir ses duyuldu
Belki bir melek gülümsedi
Çünkü sıyrıldı gergefi dizinden
Belki ayağının dibine vuran sesten
Ey baba
Kılıcını toprağa gizle
Gizledi
Kendini kınamak için çıkardı gerektikçe
Yüzünü sarartıp karartmak için
Ve düşüncenin kavurması geldikçe
Çünkü bir serçenin diliyle gelmiyordu düşünce
Beyaz güvercinin
Bir ilkbahar gencinin güz güneşinin
Taşı heykelleştiren eğilimin
Su taşıyan kedi seven uykunun altına geçen döşeğin
Erkeği kadında koşturan geleneğin
Kızlıkta açan çiçeklerin
Sevişen fillerin
Uyuyan çocuk ellerin
Karaya vuran geminin
Yemeğe hazır eden annenin
... Yalvaran dilin diliyle
Gelmiyordu düşünce
Geliyordu düşünce
Ateş kuşunun gagasında
Çünkü soyluluğun ağırlaştı baba
Bir'din ordu oldun
Zamanın bir gerisine bir ilerisine
Son dünya savaşının eşiğine serildin
Çocuğu vururken çekilen işkencenin 
Beşiğine
Baba Çocuk 
Azap Sancak
Baba genişledi nalbandı bildi
Toprağın içinde oğulun ölümü
Arttıkça ve gezdikçe denizlerin dibini
Çünkü ölüm artık canlı oldu
Nasıl kuduran boğa canlıysa
Ve bir şeye koşarsa
Baba açığa çıkan kandan yedi
Gezdi yeryüzünü
Hayvan alım satım yerlerini
Anneyi annenin ayak diplerini
Karıncanın ölmez gelenekçiliğini 
Hayvanları şartlayıp
Şatoları kefenleyip
Ahırları koyunları
Gördü baba gezdi baba
Oğulun taş benzerlerini 
Nasıl ki oğulun ölümü
/Eli babanın derisinde/
bir gerisinde bir ilerisinde
arttıkça ve gezdikçe suların dibini
Baba devşirdi bir ana
Ki yüreğinin altında
Bir et kordonla tutan
Oğulu delmeyecek olan babayı
<end>

<start>
Mayıs, ayların gülüdür, 
 taze bir çiçek dalıdır, 
 İçerim ateş doludur; 
 Mayıs‘ta gönlüm delidir.
Yeşil dağlara göçülür, 
 Kırmızı şaraplar içilir; 
 Yarim dökülüp saçılır, 
 Mayıs‘ta gönlüm delidir.
Göklere karşı yatılır, 
 Dertlerimiz unutulur; 
 Eski sevgiler atılır; 
 Mayıs‘ta gönlüm delidir.
Uzakta kuşlar seslenir; 
 Gönlüm genişler beslenir; 
 Yaşamağa heveslenir, 
 Mayıs‘ta gönlüm delidir.
Yumuşak rüzgarlar eser; 
 Çimenlerde yarim gezer, 
 Yanılır, bana gülümser; 
 Mayıs‘ta gönlüm delidir.
<end>

<start>
Meleksin abla; şaka ile sana kim derse: adamsın
Benim gönlümde sen bil ki sada deminde kurbağasın
<end>

<start>
Bu karanlık, bu uzun kış gecelerinde...
Soğuk, buzdan bir perdeyle süslerken camı, 
Dolaşırken birçok siyah gölge odamı, 
Damarımda kurşunlaşıp donarken kanım; 
Yine seni düşünmekle geçer zamanım...
Bu kimsesiz... Bu mahzun kış gecelerinde...
Serpilirken pencereme avuç avuç kar...
İçerimde hicranlardan bir nehir akar...
Karların da lambam gibi rengi sarıdır...
Onlar yırtık bir mektubun parçalarıdır: 
Rüzgar, sana yazdığımı geri getirdi...
Pencereden dondurucu bir nefes girdi...
Rüzgar yaptı her çatıda ayrı bir makam...
Yine senin hayalini gördüm bu akşam...
Hançeremden alev gibi çıktı bu çığlık: 
-Git istemem! .. Git istemem! .. Çık odamdan çık! ..
Ah! .. Ne dedim? . Hayır gitme.. Hayır gitme... Gel! ..
Ben git dedim, dedim ama sen işitme... Gel! ..
Sensin beni en onulmaz yerimden vuran, 
Fakat sensin yine boş ömrü dolduran...
Bu çılgının senden başka muini var mı? ..
Gitme... Beni senden başka kimse anlar mı? ..
Gözlerimi sen ki başka bir ufka açtın...
Nerdesin ya? .. Nerdesin ya? .. Ah neden kaçtın? ..
Yapyalnızım... Etrafımda yok senden bir iz...
Odam sessiz... Dışarda yağan kar sessiz...
Bu geceler dayanılır gibi değil ki...
Ey şimdi bu satırları okuyan bil ki: 
Istıraplar yüz katlı kış gecelerinde...
Fakat kızgın yanardağlar çıksa bağrımda, 
Senin için ben her derde katlanırım da
Derim ki: 'Bu gecelerin ızdırabiyle, 
Ben ağlasam, harap olsam, çıldırsam bile; 
Sen ateşli vücudunla ısınan rahat, 
Yatağında bir rahibe saffetiyle yat...
Yat ve uyu! .. Bu tatlı kış gecelerinde...'
(1928)
<end>

<start>
Sevgilim! Bak bu gece
Kırık kalbine, ince
Bir ok saplı kurbağa
Ölüvermiş gizlice...
Benzi aydan da sarı
Görmeden bak, ilk karı
Dudakları kitlendi
Suya düştü kitarı
Yıllarca vaklamıştı
Neler araklamıştı
Öteki şairlerden, 
Aşkını saklamıştı
Boyundan büyük sazı
Mest etmişti bin kazı
Dayandı her kahra da
Çekemedi son nazı
Daha pek genç yaşında
Bin dert vardı başında
Kitarası kırıldı
Kendi mezar taşında
Çık onu ez sevgilim! 
Üstünde gez sevgilim! 
Ayağın kirlenirse
İşte bir bez sevgilim!
<end>

<start>
Keskin bir hamızı döktüm avucuma
Seyrettim kaynayıp oyuluşunu
Bir toprak potaya koyup erittim
Sonra bir nefeste içtim kurşunu
Parça parça etti göğsümü kurşun
Avucum sömürerek içti hamızı 
Sarı dişlerimi açıp sırıttım: 
Kafama çıkmasın diye bir sızı.
Bana yabancı bir gövde üstünde
Her şeye yabancı bir baş olmuşum.
En keskin hamızın işlemediği
Bir taş olmuşum ben, bir taş olmuşum!
(1930)
<end>

<start>
Allahım! .. İşte bugün,
Şu zavallı ömrümün
En matemli bir günü.
Elim böğrümde kaldım,
Ben bugün haber aldım:
Babamın öldüğünü.
Bitti hayatın tadı,
Bu haber bırakmadı,
Dudağımda tebessüm.
Kalbim oyuldu yer yer,
Aman Yarabbi, meğer
Ne acıklı imiş ölüm
Daha birkaç gün evvel,
Yüzümü okşayan el,
Şimdi toprak oluyor.
Kendi vücudum kadar
Bana yakın olanlar,
Birden, uzak oluyor.
Ah Baba! ..Daha düne
Kadar senin göğsüne
Saklıyordum başımı.
İnan babacığım, inan,
Bu ateş, menba’ından
Kuruttu gözyaşımı...
<end>

<start>
Ey gönül, kuşa benzerdin,
Kafesler sana dar gelir; 
Bir yerde durmaz gezerdin,
Hapislik sana zor gelir.
Ey gönül, acayip huyun,
Boğazından geçmez tayın,
Acır testindeki suyun; 
Aklına nazlı yâr gelir.
Gözlerin uzağa bakar,
Kimden ne beklediğin var? 
Yâr semtinden gelen rüzgar
‘Seni unuttu! ‘ der gelir.
Bakmazsa senin yüzüne
Çok görme elin kızına; 
Dışarda serbest gezene
Hapiste yatan hor gelir.
Ayağında gezen itler,
Başının üstünden atlar; 
Hapise düşen yiğitler
Yâri dışarda kor gelir.
<end>

<start>
Güneş karşı dağlardan çıkarken yavaş yavaş
Köprüde görülüyor hararetli bir telaş
Kemerlerden geçerken zerzevat kayıkları
Sislere gömülüyor Marmara açıkları.
Yeni gelen bir vapur çalıyor tiz bir düdük
Yanaşarak köprüye alıyor bir öpücük
Köprü yangınlığıyla bu hoyratça busenin
İnliyor tatlı tatlı... İnliyor derin derin...
Ufacık bir istimbot ötüyor canavarca,
Bu sesle sarsılıyor köprü dakikalarca...
Artık o da uykunun zincirini kırıyor...
Bu ihtiyar haliyle köprü barındırıyor
Nice sefil muhitin, sefil çocuklarını...
–Akıntı sürüklerken karpuz kabuklarını,
Mavnalarla dolarken boş kemerlerin altı–
Dubaların üstünde yığın yığın karaltı
Görülüyor ki, bunlar köprünün çocukları; 
Bunlar işte hayatın, bugünün çocukları...
Bakın! .. Birisi yana eğerek kasketini,
Güneşe yalatıyor kabuk tutan etini...
Kimbilir ki bu çocuk ne işler işleyecek? ..
Belki üç kuruş için birini şişleyecek,
Yahut bir mağazanın delecek kasasını,
Bu vaka artıracak mücrim piyasasını:
Hemen kolundan tutup atacaklar hapse...
Fakat ya onun cürmü tamamen bizdeyse? ..
Çünkü o, cemiyetin, bizim mağdurumuzdur,
Onu bu hale koyan bizim kusurumuzdur...
Biz şüphelenmiyoruz mesuliyetimizden,
Fakat böyle sürünen bu çocuklar da bizden...
Bu zavallıların da kanı ve eti bizim,
Bu çocukların bütün mesuliyeti bizim...
Bir parça düşünelim biz de vazifemizi...
Çünkü bu nesil yarın tel'in edecek bizi...
Bu biçare sürüyü geliniz kurtaralım! 
Biz onları bir öz kardeş gibi saralım...
Onlar kendilerine açılan bir aguşa
Nasıl atılacaklar bilseniz koşa koşa...
Ah! Onlar tutunacak birer el arıyorlar,
Bize yalvarıyorlar! .. Bize yalvarıyorlar...
Sırayla oturmuşlar dubanın kenarına
Güneş hayat veriyor köprü çocuklarına...
<end>

<start>
Köyden istasyona giden yol, eriyen karlarla diz boyu çamurdu.
İki mızrak boyu yükselen güneş, tarlaları hala örten
karların üzerinde pırıltılarla ve göz kamaştırarak yanıyor, fakat
yoldaki pis su birikintilerine vurunca donuk sarı bir renk alıp
boğuluyordu.
Kocaman ve altı çivili kunduralarını çıplak ayaklarına geçirmiş
olan küçük Hasan, sağ koluna aldığı güğümü, ara sıra
dinlenerek sürüklemeye çalışmaktaydı. Bazan sol elindeki çinko
maşrapayı yere bırakarak ağır yükünü vücuduna daha az
ağrı verecek bir şekilde kavramak istiyordu. Ağzına kadar ayranla
dolu olan güğümün alt kenarı her adım atışında dizlerine
vurmakta ve dirseğine kadar geçirdiği sapı, kolundan kurtulup
önüne yuvarlanmak ister gibi, ileri hamleler yapmakta idi.
Kunduralarının arka tarafı o kadar dışarı doğru eğilmişti ki, çocuğun
topukları ayakkabının ökçesine değil, doğrudan doğruya
çamura basıyordu.
Yaz kış, her gün gitmeye mecbur olduğu bu iki saatlik yol
bu sefer daha uzamış gibiydi. Tam yarı yolda bulunan küçük
ve kuru söğüt ağacı henüz ufukta ve sisler içindeydi.
Küçük Hasan senelerden beri gördüğü şeylere alakasız
gözlerle bakıyordu. Kuru sazların arasında çorak ovayı oyarak
geçen ve ta yanına gelmeden farkına varılmayan dört adım genişliğindeki
küçük derenin, yan yana uzatılmış üç kalastan ibaret
köprüsü artık çökecek kadar sallanmaya başlamıştı.
Biraz daha yukarda, küçük bir sırta dayanarak ovaya bakan
değirmenin uğultusu duyulmuyordu. Bu kış günlerinde üç
gün işlerse beş gün işlemiyor, kapısının önündeki, yaprakları
dökülmüş, üç söğütle tamamen terk edilmiş bir viraneyi andırıyordu.
Küçük Hasan hiçbir şey düşünmeden ilerliyordu. Ne evde
kendisinin dönmesini bekleyen iki küçük kardeşi, ne de dört
saat uzaktaki nahiye merkezinde hizmetçilik yapan anası bu
anda aklında değildi. Ayranını satıp satamayacağını da düşünmüyordu.
Kafasında yalnız bir şey vardı: Bu yolu tekrar yürümek,
geri dönmek mecburiyeti...
Uzun bir ağlamanın sonundaymış gibi içini çekti. Maşrapayı
tuttuğu sol elinin çatlaklarla örtülü üst tarafı ile burnunu sildi.
Gözlerini ileri çevirince istasyona yaklaştığıni gördü.
İki tarafı çıplak dağlarla çevrilen bu upuzun ovanın tam
orta yerinde yapayalnız duran ve etrafındaki yapraksız akasyalarla
daha zavallı görünen bu soğuk bina, oraya rastgele atılmış
bir taş parçasını andırıyordu. Günde iki defa geçen posta treni
bile, ne diye bu manasız yerde duruyorum diye hayret eder gibiydi
ve birkaç dakika durduktan sonra kalkarken, çaldığı düdükte
keyifli bir ıslık edası vardı.
Küçük Hasan, istasyonun tahta parmaklıkla ayrılan hududuna
gelince biraz dinlendi, sonra yine tahta parmaklıklı kapıyı
aralayarak içeri süzüldü.
İstasyon binasıyla raylar arasında kalan dört beş adım genişliğindeki
yerde, heybelerinin üstünde oturan iki köylü ile,
kaputunun içinde büzülmüş gibi duvara dayanan bir jandarmadan
başka kimse yoktu. Burası öyle tren zamanı çeşit çeşit
kebapçılar, gazozcular, yemişçilerle dolan büyük istasyonlardan
değildi. Ancak yazın civar köylerden kara üzüm, kavun,
karpuz getiren beş on köylü burasını canlandırırdı. Kışın ise
küçük Hasan'la üç dört günde bir küçük bir küfe kış armudu
getiren topal ve ihtiyar bir köylüden başka kimse ortalıkta görünmezdi.
Tren geldikçe rahatsız edilmiş bir suratla ortaya çıkan
istasyon memuru, işi biter bitmez derhal odasına çekilir,
bütün gününü, on senelik akümülatörlü radyosundan bir ses
çıkarabilmek için asla yeis getirmeden uğraşmakla geçirirdi.
Bugün, kış armudunu satan köylü de ortada yoktu. Küçük
Hasan güğümü yerin ıslak kumları üzerine bırakarak rayları
seyre daldı. Her gün yüzlerce adamı bilmediği bir yerden alıp
bilmediği bir yere götüren bu upuzun ve sonu olmayan demirlerin
arasında, gelip geçen lokomotiflerin bıraktığı siyah yağ lekeleri
görülüyordu.
Keskin bir düdük sesi ile irkildi. İstasyona gelen tren, kendini
haber veriyordu. Lokomotif tam yağ lekelerinin üstüne
geldi ve durdu.
Küçük Hasan, kurulu bir makine gibi, güğümü ve maşrapayı
yakalayarak trenin boyunca koşmaya ve başını pencerelere
kaldırarak:
-Ayran, ayran, temiz ayran! - diye bağırmaya başladı.
Yazın -buz gibi! - diye bağırırdı; şimdi, bu soğuk havada,
sanki her ayran kelimesinin başında hala o -buz gibi- sıfatı
vardı. Kimse başını çevirip bakmıyordu bile. Trenin hemen hemen
bütün camları kapalıydı, açık olan bir iki tanesinde de boyalı
saçlı, yün bluzlu kadınlar duruyordu.
Küçük Hasan'ın gözleri, delecekmiş gibi, kapalı camlara
dikiliyor ve bunların arkasında teneke maşrapadan ayran içebilecek
insanlar; hali vakti yerinde köylüler, boyunbağsız esnaflar,
izinli giden askerler, hasılı susamış kimseler arıyordu.
Bir baştan bir başa üç kere koştu. Güğümün keskin kenarlı
dibi ince bacaklarına çarpıp acıtıyor, fakat o, azıcık yüzünü
buruşturarak:
-Ayran, temiz ayran! ..- demeye devam ediyordu.
Dört bardak, hiç olmazsa dört bardak satabilseydi. Buna
mukabil alacağı on kuruşla eve bir kara ekmek götürebilirdi.
Onun gelmesini, aç bir uyuşukluk içinde dört gözle bekleyen
iki küçük kardeşinin hayali gözünden şimşek gibi gelip geçiyor
ve o hep bağırıyordu:
-Temiz ayran... Temiz...-
Annesi hizmetçi bulunduğu yerden haftada bir kere, birkaç
saat için geliyor, yanında biraz yufka, birkaç soğan, bazan da
yarım desti pekmez getiriyordu. Fakat bunlar, üç tane aç mideye
iki gün bile yetmiyordu... Ondan sonra iki kardeşi beslemek
vazifesi küçük Hasan'a düşüyordu. Biri iki, öteki beş yaşında
olan bu sıska çocukların bütün işleri, basık tavanlı bir damdan
ibaret olan evde ellerine ne geçerse yemekten ibaret gibiydi.
Küçük Hasan hergün yoğurt çalmak için kendisine lazım olan
mayayı onların yetişemeyeceği ve bulamayacağı bir yere -tavan
direklerinin duvarla birleştiği köşeye- saklamaya mecbur
oluyor ve her gün, istasyonda bulunduğu sırada, bu iki aç midenin,
kendileriyle aynı çatı altında aynı açlığı çeken ihtiyar keçiyi
bile yiyeceklerinden korkuyordu.
Çok akşamlar, koltuğunun altında getirdiği ekmeği ortaya
koyarak ayran boşaltmak için bir toprak çanak getirmek üzere
ocağın yanındaki köşeye gider, sofra başına döndüğü zaman o
balçık gibi ekmekten ortada bir şey kalmadığını dehşetle görürdü.
O zaman kendisi bir çanak ayran içer, açlığa alışmış olan
midesinin hafif ezilmelerine kulak asmadan, eski bir pösteki
üzerinde yatan kardeşlerinin yanına, delik deşik ve yağlı bir
yorganın altına sokulurdu.
Onu asıl dehşete düşüren, kardeşlerinin bu kuyu gibi daima
yutan ve hiç doymayan mideleri değildi; eli boş olarak eve
döndüğü zaman, bu iki sıska mahlukun kendisine nasıl parlak
ve büyümüş gözlerle ve nasıl sonsuz bir kinle baktığını hatırlayınca
tüyleri ürperiyordu. Şimdi de bu korkuyla avazı çıktığı
kadar bağırdı:
-Ayran... Ayran! ..-
Trenin üçüncü mevki vagonlarından birinin penceresi indirildi.
Uzun boyunlu, kasketli, kır bıyıklı bir baş uzanarak:
-Ver bakalım bir tane! - diye seslendi.
Küçük Hasan maşrapayı titreyerek uzattı. Adam minimini
gözlerini maşrapanın içine dikerek sindire sindire içiyor ve sulu
ayranı bıyıklarının ucundan yakalıksız gömleğine damlatıyordu.
Maşrapayı uzatarak:
-Doldur bir daha! ..- dedi.
Onu da içtikten sonra yeleğinin cebinden bir onluk alıp
aşağı attı:
-Ver beş kuruş! ..-
Küçük Hasan:
-Yok ki! - dedi ve etrafına bakındı. Ortalıkta istasyon memurundan
başka kimse kalmamıştı. O da, hafiften kar çiselemeye
başladığı için, boynunu içeri çekmiş, trenin kalkmasını
bekliyordu. Çocuk güğümünü olduğu yerde bırakarak ona koştu,
parayı uzattı:
-Şunu iki çeyrek yapsana! ..- dedi.
Memur cevap vermeden arkasını döndü ve hareket kampanasını çaldı.
Trenin penceresindeki uzun boyunlu adam eliyle işaret ediyor:
-Gelsene ulan! - diye bağırıyordu. Küçük Hasan o tarafa
koştu. Penceredeki:
-Ver on kuruşu! ..- dedi.
Çocuk derhal parayı uzattı. Tren yavaşça harekete geçmişti.
Adam parayı yine yeleğinin cebine koyduktan sonra, çaresiz
bir eda ile:
-Yok çeyreğim, ne yapalım! - dedi.
Vagon küçük Hasan'dan beş altı adım uzaklaşmıştı. Uzun
boyunlu adam, pencereden sarkarak:
-Hey, çocuk, hakkını helal et! - diye bağırdı. Küçük Hasan
hiçbir şey anlamıyormuş gibi bakakalmıştı. Tren hızlanıp uzaklaşıyordu.
Tekerleklerin gürültüsü arasında adamın sesi tekrar duyuldu:
-Helal et bakayım, helal et! .. Hadi! -
Küçük Hasan bir şeyler mırıldandı. Sonra güğümünü alarak
istasyon duvarının kar tutmayan bir kenarına çömeldi.
Kar adamakıllı serpiştirmeye başlamıştı. Küçük Hasan eve
eli boş dönmektense akşam trenine kadar beklemeye karar verdi.
Soğuktan donan ellerini ovuşturuyor ve annesinin keçi
kırptıkları makasla kestiği kertikli saçlarını kaşıyordu. Rüzgardan
gözleri yaşarıyor ve mavi gözlerini saran kirpikleri çapaklanıyordu.
Akşama kadar bu köşede bekledi. Ara sıra ayağa kalkıp
dizlerini ovuşturuyor, sonra tekrar çömelerek kafasının içindeki
sisli boşluğa gözlerini çeviriyordu. Düşünmesi ve tahayyül
etmesi kendisine hoş gelecek hiçbir şey mevcut olmadığı için,
bu boşluk ona bir dinlenme gibi geliyordu. Birkaç kere anası
aklına geldi. Onun ağlamaklı yüzünü görür gibi oldu. Üç küçük
çocuğunu toprak bir damda bırakarak başka köylerde ve el
yanında birkaç lokma için didinen bu kadına karşı garip bir
merhamet duyuyordu. Bunda, biraz da, kardeşlerine karşı anasıyla
aynı vaziyette bulunmasının tesiri vardı. Evdeki iki aç
mahluk haftada bir gelen zavallı kadını da hep o kin dolu bakışlarla
karşılarlardı. Kadıncağız, getirdiği bulgurdan yağsız
bir çorba yaparken, kuru kuru hıçkırıklarla iktifa eder, (yetinir)  evi
bir parça düzeltmeye çalışır, akşama kadar kaldıktan sonra, bazen
bir kelime bile konuşmadan çıkar giderdi. Küçük Hasan onun
ağzından babasına veya herhangi bir akrabaya dair bir kelime
bile duymamıştı. Zaten kendini bildiğinden beri bir an bile
bunları merak etmiş değildi. Hayatı istasyonda ayran satmaktan
ve küçük kardeşlerini beslemekten ibaret sanıyordu. Bunun
için de bir tek korkusu vardı: Ya anam yine günün birinde eve
gelip birkaç gün yatar, iniltiler içinde ve kendi kendine bir çocuk
daha doğurur, beş on gün sonra onu da başıma bırakarak
giderse, diyordu... Bu yeni misafiri de doyurmak kendisine
düşecekti. Köylü de onların evinden nedense uzak kalmayı tercih
ediyordu. Kapılarını bir gün bir insanın açtığı görülmemişti.
Hayat eskisinden daha feci olarak devam edecek ve Hasan,
günden güne sütü azalan ihtiyar keçinin yardımıyla bu müthiş
mücadeleyi başarmaya çalışacaktı. Gününün boş zamanlarını
keçiyi otlatmak, karlı havalarda ise dere boyunda, bir karıştan
kısa, kuru otlar bulup hayvana getirmekle geçirecekti.
Yazın işleri o kadar fena değildi. Sabahleyin serinde yola
çıkarsa istasyona yorulmadan varıyor, hemen hemen bütün güğümü
satıyordu. Cebine doldurduğu ufak paralar kadar, belki
de daha fazla onu sevindiren bir şey de, köye dönerken yükünün
hafif olacağı düşüncesiydi.
Sabah treninde bütün ayranı satamasa bile, akşam trenine
kalıyor, fakat istasyona ekin getiren köylüler öğleyin ekmek
yerken çok kere bütün güğümü haklıyordu.
Akşam treni saat dört buçukta geldiği için yazın ortalık kararmadan
köye dönebiliyordu. Fakat bugün daha trene yarım
saat kala istasyon korkutucu bir alacakanlığa gömülmüştü.
Ayazda ve karanlıkta kalkıp geri döneceğini düşünerek titredi
ve hemen gitmek istedi. Fakat bu sırada odasından dışarı çıkan
istasyon memuru trenin yakın olduğunu anlattı.
Trenin istasyonda durmasıyla kalkması bir oldu. Küçük
Hasan kapalı ve puslu pencerelerin arkasında hayal meyal belli
olan insan şekillerine bakarak trenin bir başından öbür başına
koştu ve -Ayran, temiz ayran! - diye bağırdı, kocaman kunduraları
ıslak kumlarda gıcırtılar yapıyor, karlar bağırmak için açtığı
ağzına doluyordu.
Vagonların pencerelerinden dökülüp yerdeki su birikintilerine
yayılan soluk muştatil (dikdörtgen biçimindeki)  ışıklar sıçraya sıçraya
uzaklaşırken küçük Hasan güğümünü kavradı ve tahta parmaklıklı kapıyı
iterek köyün yolunu tuttu.
Henüz karanlığa alışmayan gözlerine kar parçaları vuruyordu.
Güğümün içindeki ayran her adımda çalkalanıyor ve
garip sesler çıkarıyordu. Yavaş yavaş sırtından içeri işleyen rutubet
onu titretmeye başlamıştı.
Hiçbir şey düşünmeden, hiçbir şey hissetmeden ve bir hayvan
gibi yolunu alışkanlıkla bularak yürüyordu. Ovanın içerisine
doğru daldıkça pabuçlarının ve güğümdeki ayranın sesine
başka sesler de karıştı. Uzaklarda birtakım hayvanlar bağrışıyordu.
Müthiş bir korku ile zangır zangır titremeye başladı. Adımlarını
daha hızlı atmaya çalışıyor, fakat ayakları birbirine dolaşıyordu.
Soğuktan uyuşan bacaklarında, güğümün her çarptığı
yer dakikalarca sızlıyordu.
Karanlıktan, yüzünü kamçılayan kar ve rüzgardan, dizlerine
sıçrayan çamurdan ve duyduğu seslerden korkuyordu. Açlığı,
sıska kardeşlerinin korkunç gözlerini, yorgunluğunu unutmuştu.
Bir an evvel köye varmak, ocakta küllenen bir odun
parçasıyla aydınlanan toprak dama girmek ve bir köşede saklanmak
istiyordu. Ne yatmak, ne dinlenmek, sadece bir dört
duvar arasında bulunmak... Bu geniş karanlıktan, bu seslerden
kaçmak...
Ayakkabıları çamurda saplanıp kalmıştı. Yalınayak koşuyordu.
Savrulan güğümden üstüne başına ve yerlere ayranlar
saçılıyordu. Birbirine vuran dişlerinin arasından manasız korku
sesleri fırlıyordu.
Uzaklardaki hayvan sesleri gitgide yaklaşıyor gibiydi. Halbuki
yarı yoldaki kuru söğüt ağacını daha yeni geçmişti. Çapaklı
gözlerini karanlığı delmek ister gibi açarak ilerilere baktı.
Hiçbir şeyler göremedi. Havanın güzel olduğu gecelerde bile
ışıkları ta kenarına gelmedikçe görünmeyen köy ona, varılması
imkanı olmayan bir yer gibi geldi. Bir yere sıkıştırıldığını ve kaçacak
yer olmadığını anlayan bir hayvan gibi vahşi ve nihayetsiz
bir korku duydu. Elinden ayran güğümünü ve maşrapayı
fırlatarak koşmaya ve gırtlağından anlaşılmaz sesler fırlatmaya
başladı. Bunlar bazan -Ana... Ana! - der gibi oluyor, bazan da
-A...A...Aaah- -A...A...Aaah- halinde karanlığa yayılıyordu.
Hayvan sesleri daha yakınlaşmış, yolun ilerisinde, karların
arasında, birtakım karaltılar belirip tekrar kaybolmaya başlamıştı.
Küçük Hasan dizlerinin artık kendisini taşıyamayacağını
hissetti. Korku her tarafını bağlamıştı. Çıplak ayaklarının cıvık
çamura her basışında çıkardığı ezik ses, sırtına bir kamçı gibi
iniyor ve korkusunu birkaç misli artırıyordu. Boğazına bir şeyler
tıkanmıştı. Çatlak elleriyle gözlerini silerek ileri bakmak isterken
dizlerinin üstüne yuvarlandı. Kalktı, fakat beş altı adım
sonra tekrar düştü. Boğazından fırlayan sesler daha vahşi bir
şekil almıştı.
-Ana...Ana! - derken sesi, gitgide yaklaşan ve kar üzerinde
kayıyormuş gibi süratli adımlarla etrafında daireler çizen hayvanların
bağırışından farksız oluyordu.
Büzülmüş bir halde yolun çamurları üzerine uzanan vücudunu
kar örtmeye çalışırken o hala birbirine vuran dişlerinin
arasından:
-Ana... Anacığım... Ana! - diye mırıldanmaya çalışıyordu.
Bu sırada, birkaç yüz metre ötede, evlerinin tahta kapısı arkasında
rüzgarın sesini dinleyerek küçük Hasan'ı bekleyen iki
kardeş, onunkine pek benzeyen bir korku ile titriyorlar ve köyün
etrafında dolaşan kurtların sesini duydukça, birbirlerine
sokularak ağlaşıyorlardı.
<end>

<start>
Bir saat, ta uzaklarda ikiyi çaldı...
Şehir artık kâbuslu bir uykuya daldı...
Sarınarak ben de eski bir pardesüye,
Sağa, sola yıkılarak indim köprüye...
Ne dizimde kuvvet, ne cepimde para...
Bilmiyorum niçin geldim buralara! 
Hava berbat... Deniz ulur, gökyüzü ulur
Bu soğukta iliğime işledi yağmur...
Bakmayarak fırtınanın boğuk sesine
Çöküverdim köprünün bir kanepesine...
Deniz bazan susup bazan homurdanıyor; 
Üsküdar’da birkaç ışık sönüp yanıyor:
Eşelenen kıvılcımlı bir mangal gibi...
Gece sarmış etrafı bir siyah şal gibi...
Kırbacını dalgaların vurup sırtına; 
Onları da kudurtuyor şimdi fırtına...
İşte böyle yerler, gökler saçarken ölüm,
Ben buraya nasıl geldim, onu düşündüm:
Bir bardayım, eğlencesi, zevki yerinde; 
Bütün gözler sahnedeki Rus dilberinde...
Büküldükçe ihtirasla onun kolları,
Sarhoşların alkışları sarsıyor barı...
Cüzdanlardan birer birer çıkıp liralar,
Kafaları dumanlıyor buzlu biralar.
Ellerinde çalgıları, perişan, harap,
Deli gibi çırpınıyor bir sürü Arap.
Hummalı bir hararetle başladıkça dans,
Kuduruyor vücutları saran ihtiras...
Bu coşkunluk azalıyor geçen vakitle; 
Dağılıyor sonra yavaş yavaş bu kitle,
Sallanarak fırlıyorum ben de dışarı.
Vücudumu kavrıyor bir kış rüzgarı...
Veriyorum saçlarımı vahşi boraya,
Düşüyorum bir serseri gibi buraya.
Ufuklarda pembe pembe belirdi şafak...
Ah yarabbi! .. Biraz sonra sabah olacak...
Ben halbuki dün geceden beri uykusuz,
Büzülüyor üşüyorum, her tarafım buz...
Hiçbir şeyi kavramıyor dimağım,
Pek bitkinim, bilmiyorum ne yapacağım...
Ah... Gittikçe çoğalıyor kafamdaki sis
Bir köşede uyusaydım görmeden polis...
<end>

<start>
bir paçavra yırtıldı kamıslar arasında
bak sevgilim,haddini bilmeyen bir kurbaga,
basladı yosunlarla serenatlar çalmaya
ıstırap ses haline gelmis yaygarasında
senelerce tozlu bir rafta uyuyan keman
böyle sikayet eder reçinesiz yaydan
fakat senin karsında bu ne kadar küstahlık
bir kere kendisine bakmıyor mu bu alık
nasıl açıyor sana gönlünün yarasını?
acaba ne umuyor böyle gevezelikte? 
simdi,ayaklarımla öpüsen bu esikte
bilmiyor mu kaç asık kırdı gitarasını?
o da bilir bunların neticesizligini
o da senin karsında duydu acizligini
o da nadimdir gönül verdigine sevgilim!
madem ayak ucunda bir kurbaga vaklıyor
karanlık simdi bütün cürümleri saklıyor
onu çigne sevgilim! onu çigne sevgilim!
<end>

<start>
Gece, yavaşça siyah mantosunu sürükler
Vapurlar, şimdi suya bırakılmış kütükler,
Ufuk, banyo edilen bir fotoğraf camıdır..
Dağlar dudaklarını boyar pembe bir tüyle
Köprüde fersiz gözler açılır üzüntüyle
Sabah, ızdırap çeken kalplerin akşamıdır..
Kollarını gererken iş bekleyen bir sandal,
İlk ışıklar açılır esmer sularda dal dal; 
Rüya görür kıyılar bir uyanık uykuda..
Gecenin bir mehtabı andırırken sonları,
Gemi fenerlerinin ziyadan bastonları
Kaybolur ağır ağır kurşunileşen suda..
Paslı mızraklar gibi uyuklayan direkler
Bir gün yapacakları muhayyel cengi bekler,
Uçuşur beyaz deniz kuşları alay alay..
Buruşuk bir deriyi andırır titreyen su,
İner merdivenlerden ilk vapurun yolcusu,
Uyandırır ihtiyar köprüyü bir tramvay..
<end>

<start>
İki candarma İdris’i aralarına almış götürüyorlardı.
İdris ayaklarına basamayacak haldeydi. Candarmalar çok dövmüşlerdi, fakat seke seke yürümeye çalışıyordu.
Bayram namazında İmamköy Camii’ni bastığını ve orada namaz kılanları soyduğunu en nihayet itiraf etmişti.
Halbuki böyle bir şeyden haberi bile yoktu…
Ne çare? .. Dayak bu… Her şeyi söyletir.
En aşağı yedi sene yiyecekti.
Seke seke yürüyor, ara sıra ayağı bir taşa takılıp sendeledikçe candarmaların birisi koluna yapışıyordu.
Biraz yürüdükten sonra kendisine bir de sigara verdiler…
Bunlar da aslında fena adamlar değildi… Fakat ne yapsınlar, vazife… Takibe çıkarken, -faili bulmadan gelirseniz gözüme görünmeyin! - diye yüzbaşı sıkı sıkı emirler vermişti. Köyü soyan çoktan kirişi kırmış olacağı için, ne yapıp yapıp fail bulmak lazımdı.
İdris de zaten kaç senedir buralarda serseri serseri dolaşıyor, binbir türlü dalaverelere girip çıkıyordu.
Birkaç kere de sigara kağıdı ve çakmaktaşı satarken yakalanmıştı.
Asıl mühimi, köylü kendisinden şikayetçiydi. İlk zamanlarda rahmetli babasının -babası köyün imamıydı- hatırını sayanlar bile onun bu hallerini görünce kaybolmasını istemeye başladılar.
İdris köyde kaldıkça candarmanın ayağı kesilmeyecekti.
Bunun için candarmalar İdris’i yakalayınca, muhtarla köy bakkalı, İdris’i vakadan bir gün evvel İmamköy tarafına giderken gördüklerini söylediler…
Bu kadarı yeterdi. Üst tarafını candarmalar söylettiler…
İdris İmamköy Camii’ni bayram namazında nasıl soyduğunu anlattı..
Şimdi İmamköyü’ne gidiyorlardı.
İdris düşünüyordu; adamakıllı dalmıştı.
Bu dakikada aklında, ne yediği dayak ne de yiyeceği yedi sene vardı. Onun zihnini büsbütün başka bir şey, başka bir düşünce dolduruyordu.
Bu düşünce ona dayaktan ve hapisten daha acı geliyordu.
Fazla işlemeye alışmamış olan kafası bir çare arıyor, bulamıyor, sıkıntısını, dışarıya fırlayan gözlerinde, yüzünün birbirine karışan sinirlerinde gösteriyordu.
Düşündüğü şey şuydu:
İdris dayak yerken, köyü soyduğunu söylemişti. İş bu kadarla bitmiyordu. Deliller de lazımdı. Bunun için paraları ve gümüş saatleri nereye koyduğunu söylemek icap ediyordu.
Ne parası? Ne gümüş saati… Hatta ne soygunu? .. Fakat söylemek lazımdı… Sopa, dipçik ve tekme dayanılır gibi değildi. Beyni kafasından fırlayacak gibi oluyordu: Ne söylesin?
-İmamköyü’nü ben soydum! - demek kolay… Fakat paralarla gümüş saatleri meydana çıkarmak zor…
Hem çok zor…
Değnekler, tekmeler, dipçikler kalkıp iniyordu. Bayılacak gibi oldu. Gözleri karardı. Elini hafifçe kaldırdı:
-Diyivereceğim! - dedi.
Candarmalar bıraktılar. Yüzüne su serptiler. Bir sigara verdiler. O zaman İdris ilk aklına gelen ismi söyledi:
-Paralar İmamköyü’nde kahveci Süleyman Ağa’da! - dedi.
Dayak kesilmişti. İdris’in de o zaman düşündüğü yalnız buydu. Fakat İmamköyü’ne doğru yola çıkınca büsbütün başka şeyler düşünmeye başladı. -Yandı garip Süleyman Ağa! - dedi
Süleyman Ağa, kendi köyünde olsun, İmamköyü’nde olsun, ona hala yardım eden bir tek kişiydi. Kahvesinde yatacak yer verir, ona nasihat falan ederdi.
Nereden aklına evvela bu zavallının ismi gelmişti? ..
Şimdi candarmalar, hiçbir şeyden haberi olmayan ihtiyarı yatıracaklar ve döveceklerdi. Gebertinceye kadar döveceklerdi.
Süleyman Ağa: -Bilmiyorum! - diyecek, binbir türlü yemin edecek, fakat dayağı yiyecekti. Titrek sesiyle yalvaracak, anlatmak isteyecek, kıvrım kıvrım kıvranacak, fakat dayağı yiyecekti.
Ak sakallı ihtiyarın, sakallarından yaşlar akarak ağladığını görür gibi oldu. İhtiyarın iki kat olmuş beline tekmelerin, dipçiklerin indiğini görür gibi oldu. Beyaz, gür kaşların altında, feri kaçıp dışarı fırlayan iki gözün kendisine dikildiğini, -beğendin mi ettiğini, İdris! - demek isteyerek baktığını görür gibi oldu.
Beline tekrar bir dipçik yemiş gibi inledi.
Candarmaların biri ona yandan bir göz attı… Sonra bir sigara daha çıkarıp verdi…
İdris sigarayı göbeğinin üzerinde sallanan kelepçeli elleriyle yakalayarak ağzına götürdü. Sıkı sıkı bir iki nefes çekti.
Beş on adım daha gittiler…
Sigara İdris’in ağzından düştü…
A-ah… Bunu yapamayacaktı…
Karşıdan İmamköy görünmüştü… Evvela bir iki uyuz ağaç, sonra birkaç kerpiç ev… Beş on çıplak çocuk…
Yüz adım daha… Sonra köye geleceklerdi… Ve Süleyman Ağa.
İdris etrafına bir bakındı… Şosenin sağ tarafı fundalıktı. Candarmalara baktı: Silahları ellerinde gidiyorlardı.
Bir sıçradı, hendeğin öbür tarafına atladı, düştü, tekrar kalkarak fundalıkta koşmaya başladı. Candarmalar -şırrak- diye mekanizmaları açıp kapadılar, ondan sonra iki tok ses… Havada kısa ve keskin bir vınlama oldu, İdris olduğu yere yıkıldı.
Candarmalar yanına koştular. Ağzından ince bir çizgi halinde kan geliyordu. Gözlerini açtı: -Süleyman Ağa’nın bir şeyden haberi yok…- dedi: Başı yana düştü. Ağzından tekrar ve çok kan geldi. Tekrar gözlerini açarak: -Benim de…- dedi.
Gözlerini bir daha kapayamadan hafifçe gerildi. Olduğu yerde dimdik kaldı.
1933
<end>

<start>
Şehrin kıyısında, ufacık bir derenin kenarında, dalları suya sarkan ihtiyar bir söğüt ağacı vardır. İlkbaharın başlangıçlarında bu söğüdün dallarına bir dişi kırlangıç gelip kondu; derenin bir başından bir başına yıldırım gibi uçan, beyaz göğüslerini suya dokundurarak şeffaf kanatlı küçük böcekleri yakalayan diğer kırlangıçlara bakmaya başladı. Başını hafif hafif sallıyordu. Derin düşüncelere daldığı belliydi.
Söğüdün dalları hışırdadı. Bir erkek kırlangıç geldi, dişinin karşısındaki dala kondu.
Kırlangıçlar arasında pek teklif yoktur. Uzun uzadıya takdim filan edilmeden konuşmaya başladılar ve pek az sonra da ahbap oldular.
Evvela havadan, sudan bahsedildi. (İki kişi birbirlerini yeni tanıdıkları zaman havadan sudan bahsetmek adettir.)  Fakat biraz sonra erkek bir iki dal ileri geldi, dişi daha az çekingen bir hal aldı.
Muhabbeti kaynattılar.
-Olur ya! - demeyin, iki kırlangıcın ilkbaharda, herkes dört tarafa koşup çalışırken bir söğüt dalında oturup yarenlik etmeleri gündelik işlerden değildir.
Bizim kırlangıçların ikisi de antika mahluklardı, yani öteki kırlangıçlara benzemiyorlardı. (Başkalarına benzemeyenlere antika derler.)  Evvela dişi kırlangıç lafı derin tarafından açtı:
-Siz hiç çalışmıyorsunuz? -
Başka bir kırlangıç olsaydı hemen: -Ya siz neden burada oturuyorsunuz? - diye ikinci bir sorguya kalkışırdı. Fakat bizimki derin derin içini çekti ve sustu.
Ve dişi onun söylediği şeyleri anlıyormuş gibi başını salladı ve gözlerini aşağıda şıpırtıyla akan suya dikti.
Bir müddet daha sustular. Erkek birdenbire gözlerini dişiye dikerek söze başladı:
-Bakınız şunlara…- Ve aşağıda birbirini çaprazlayarak uçan ve dokuma tezgahının mekiklerine benzeyen kırlangıçları gösterdi. -Bakınız şunlara… Sabah akşam demeden, yaz kış demeden çalışıyorlar. Ben bunlara çok kere sordum: Neden böyle durmadan uğraşıyorsunuz, dedim, cevap vermediler. Omuzlarını silkip yanımdan uzaklaştılar.-
Dişi:
-Birbirimize sen diye hitap etsek nasıl olur? - dedi. Erkek okkalı sözlerine cevap olmayan bu lafı beklememekle beraber, bu tekliften hoşlandı ve tekrar başladı:
-Adeta utanıyorum…- dedi, -Bütün kuşları sıraya dizseler biz herhalde sonuncu gelmeyiz. Kılığımız, kıyafetimiz düzgündür. Aklımız, şu sabahtan akşama kadar avaz avaz bağıran bülbülden herhalde üstündür. Kanadımızı bir vursak en hızlı güvercinden daha çok yol alırız. Halbuki bütün kuşların en zavallısı bizmişiz gibi hiç durmadan didiniyoruz. Şu budala serçe bile üç günlük ömrünü keyifle geçiriyor da, biz, arasından uçtuğumuz ağaçları bile fark etmiyoruz.
Biraz durdu, dişiye doğru yandan bir göz attı:
-Yarın öldüğümüz zaman birisi bize sorsa: ‘Dünyada neler gördünüz? ’ dese herhalde verecek cevap bulamayız. Koşmaktan görmeye vaktimiz olmuyor ki…-
Dişi, gözlerinin içi buğulanarak:
-Ah- dedi, -tıpkı benim gibi düşünüyorsun.-
Erkek cevap verdi:
-Zaten seni burada tek başına görünce benim gibi düşündüğünü anlamıştım. Doğru değil mi ama? Şu dünyayı adamakıllı görmeden, dünyanın ne olduğunu adamakıllı anlamadan buradan gidecek olduktan sonra ne diye buraya geldik sanki? Yaşadığımızın farkına varmayacak olduktan sonra ne diye yaşıyoruz? -
Dişi tasdik eder gibi başını salladı:
-Etrafımıza göz gezdirince- dedi, -ben de senin gibi, dört tarafa koşan kırlangıçlardan başka bir şey görmüyorum. Ben de bunlardan mıyım, diyorum, sonra da bunlardan değilim galiba, diyorum. Onlar da beni pek istemiyorlar. Ne yapayım, burada oturup etrafa bakıyorum. Siz de, şey, sen de gelmesen böyle yapayalnız bu yazı geçirecektim.-
Akşama doğru lafları daha derinleştirdiler… Sonra ayrıldılar. Ve her gün buluşmaya başladılar.
Aman yarabbi, neler konuşmuyorlardı! .. Eğer kırlangıçlarda kitap yazmak adet olsaydı, bunların yazacakları kitaplar muhakkak ki üniversitelerde okutulurdu.
Gitgide birbirlerine daha çok alıştılar. Çok kere dişi daha evvel gelir, gözlerini suya dikerek erkeği beklerdi.
Bir gün çiçeklerden, bir gün yıldızlardan, bir gün öteki kırlangıçlardan bahsederlerdi. Hep düşünceleri birbirine uygundu.
Yalnız her ikisinin de içinde gizliden gizliye büyüyen bir korku vardı: Bir gün gelip ayrılmak korkusu.
Hiçbirisi bu korkusunu ötekine söylemeye cesaret edemiyordu. Kim bilir, belki öbürünün yanlış anlayacağından çekiniyordu. (Çünkü içten duyulan şeyler hep yanlış anlaşılır.)
İçlerinde bu ayrılık korkusu büyüdükçe bunu münasip bir şekilde diğerine söylemek için düşünmeye başladılar.
Mesela:
-Hiç ayrılmayalım, olmaz mı? - demek vardı, fakat bu pek geniş manalı ve müphemdi. Nasıl ayrılmayalım? .
-Bir yuva kuralım! - deseler, bu da pek bayağı kaçacaktı. Hem o zaman başka kırlangıçlara benzeyeceklerini sanıyorlardı.
Dünyanın geçiciliğinden, gökyüzünün sonsuzluğundan, sulardan ve diğer kuşların yaşayışlarından bahsederlerken, gözleri birbirine hasretle bakar ve: -Birbirimizden nasıl ayrılacağız? - demek isterlerdi.
Tesadüfün pek merhametli olmadığını ve birbirine böyle yakın olanları bir ikinci defa karşı karşıya getirmediğini biliyorlardı. Fakat konuştukları dil, diğer kırlangıçların diliydi ve bu dilde, söylemek istedikleri şeyleri söylemekten utanıyorlardı. Bu dil, onların içindeki şeylere uygun değildi.
Yavaş yavaş gözlerine ve bakışlarına bir gamlılık çöktü. Dostluktan filan bahsederken, sesleri titriyor gibiydi; yahut onlar böyle zannediyorlardı. Fakat böyle zamanlarda hemen birinden biri, bir kahkaha atar ve işi alaya bozardı: İçi burkulduğu halde… Nihayet günün birinde ikisi de bunun böyle sürüp gidemeyeceğini anladılar. İkisi de birbirlerine açılmaya karar verdiler.
Sabahleyin karşı karşıya gelince dişi söylemek istediği şeyleri gözleriyle anlatmak istedi. Tam bu sırada, üzerinde oturdukları söğütten sarı bir yaprak koptu, iki tarafa sallanarak aralarından geçti ve dişinin en manalı baktığı zamanda gözlerinin önünü kapattı.
Erkek bu bakışı göremedi.
Fakat her ikisi de sarı yaprağı gördüler.
Erkek ağzını açtı:
-Senden hiç ayrılmak istemiyorum…- demek üzereydi ki, buvvv diye soğuk bir rüzgar esti…
Dişi, erkeğin sözlerini işitemedi.
Fakat her ikisi soğuk rüzgarın sesini duydular.
Birbirlerinin gözlerine baktılar; artık yuva kurmak zamanının geçtiğini, sonbaharın geldiğini, ayrılacaklarını anladılar.
İkisi de içini çekti.
Tepelerinden birçok kırlangıçlar geçti: Sıcak yerlere dönüyorlardı.
Ayrıldılar… Ve bir daha birbirlerini görmediler.
Fakat ikisi de küçük derenin kenarındaki söğüdü ve orada geçirdikleri güzel ilkbaharı ve yazı unutmadılar.
Ve ikisi de, böyle bir yaz geçirmemiş olan diğer kırlangıçlara tepeden baktılar… (Çünkü azlıkta kalanlar çok olanlara nedense tepeden bakarlar.)
<end>

<start>
Sonra, bir şey arıyormuş gibi gözlerini yüzümde gezdirerek:
"Berlin'de yalnızsınız değil mi? " dedi. "Ne gibi? "
"Yani... Yalnız işte... Kimsesiz... Ruhen yalnız... Nasıl söyleyeyim...
Öyle bir haliniz var ki..."
"Anlıyorum, anlıyorum... Tamamen yalnızım... Ama Berlin'de değil...
Bütün dünyada yalnızım... Küçükten beri... "
"Ben de yalnızım... " dedi. Bu sefer benim ellerimi kendi avuçlarının
içine alarak: "Boğulacak kadar yalnızım... " diye devam etti, "hasta bir
köpek kadar yalnız... "
Parmaklarımı adamakıllı sıkarak biraz yukarı kaldırdı ve sonra
masanın üstüne vurdu:
"Sizinle arkadaş olabiliriz! " dedi. "Siz beni yeni tanıyorsunuz, fakat
ben sizi on beş yirmi gün tetkik ettim... Herkese benzemeyen bir
haliniz var... Evet, sizinle gayet iyi arkadaş olabiliriz...
Garip garip yüzüne baktım. Ne demek istiyordu? Bir kadın, bir erkeğe
bu şekilde ne teklif edebilirdi? Hiçbir şey bilmiyordum. Hiç tecrübem
yoktu ve insanları hiç tanımıyordum.
O bunu fark etmişti. Yüzünde, fazla ileri gitmiş olmaktan, yanlış
anlaşılmaktan korkan bir insanın endişesiyle:
"Sakın siz de başka erkekler gibi düşünmeyin... " dedi. "Sözlerime
başka manalar vermeye kalkmayın... Ben hep böyle apaçık
konuşurum... Bir erkek gibi... Zaten birçok taraflarım erkeklere
benzer... Belki de bunun için yalnızım... "
Beni baştan aşağı uzun zaman süzdü. Birdenbire:
"Sizde de biraz kadınlık var..." dedi. "Şimdi farkına varıyorum... Belki
de bunun için ilk gördüğüm andan itibaren sizde hoşuma giden bir şey
bulduğuma hükmettim... Sizde genç kızlara mahsus bir hal var... "
Annemden ve babamdan çok dinlediğim bu lafı böyle ilk defa
konuştuğum bir insandan duymak beni şaşırttı ve üzdü...
O sözüne devam ederek:
"Dün akşamki halinizi unutamayacağım! " dedi. "Bütün
gece aklıma geldikçe güldüm... 
Namusunu müdafaa etmek isteyen masum bir genç kız gibi çırpıyordunuz."
***
"Sözlerime gücenmeyin! " dedi. "İlerde arkadaşlığımızı bulandırması 
ihtimali olan şeyleri açıkça konuşmaktan çekinmemeliyiz. Bu gibi
meselelerde korkaklık zararlıdır... Ne olur? Anlaşamayacağımızı
anlarsak veda eder ayrılırız... Bu o kadar mühim bir felaket mi? 
Hayatta yalnız kalmanın esas olduğunu hâlâ kabul edemiyor musunuz? 
Bütün yakınlaşmalar, bütün birleşmeler yalancıdır. İnsanlar ancak
muayyen bir hadde kadar birbirlerine sokulabilirler, üst tarafını
uydururlar; ve günün birinde hatalarını anlayınca, yeislerinden her şeyi 
bırakıp kaçarlar. Halbuki mümkün olanla kanaat etseler, hayallerindekini hakikat 
zannetmekten vazgeçseler bu böyle olmaz. Herkes tabii olanı kabul eder, 
ortada ne hayal sukutu, ne inkisar kalır... Bu halimizle
hepimiz acınmaya layıkız; ama kendi kendimize acımalıyız. Başkasına
merhamet etmek, ondan daha kuvvetli olduğunu zannetmektir ki, ne
kendimizi bu kadar büyük, ne de başkalarını bizden daha zavallı
görmeye hakkımız yoktur...
***
İçinde sevme kabiliyeti olan bir insan hiçbir zaman bu sevgiyi bir kişiye vermez ve kimseden de böyle yapmasını bekleyemez. Ne kadar çok insanı seversek, asıl sevdiğimiz bir kişiyi de o kadar çok ve kuvvetli severiz. Aşk, dağıldıkça azalan bir şey değildir.
Kaybedilen en kıymetli eşyanın, servetin, her türlü dünya saadetinin acısı zamanla unutuluyor. Yalnız kaçırılan fırsatlar asla akıldan çıkmıyor ve her hatırlayışta insanın içini sızlatıyor. Bunun sebebi herhalde, ‘bu böyle olmayabilirdi’ düşüncesi, yoksa insan mukadder telakki ettiği şeyleri kabulle her zaman hazırdır.
Pek alelade hiç bir hususiyeti olmayan, her gün etrafımızda yüzlercesini görüp de bakmadan geçtiğimiz insanlardan biriydi. Hayatının bildiğimiz ve bilmediğimiz taraflarında insana merak verecek bir cihet olmadığı muhakkaktı. Böyle kimseleri gördüğümüz zaman çok kere kendi kendimize sorarız: "Acaba bunlar neden yaşıyorlar? Yaşamakta ne buluyorlar? Hangi mantık hangi hikmet bunların yeryüzünde dolaşıp nefes almalarını emrediyor? " Fakat bunu düşünürken yalnız o adamların dışlarına bakarız; onların da birer kafaları, bunun içinde, isteseler de istemeseler de işlemeye mahkum birer dimağları bulunduğunu, bunun neticesi olarak kendilerine göre bir iç alemleri olacağını hiç aklımıza getirmeyiz. Bu alemin tezahürlerini dışarı vermediklerine bakıp onların manen yaşamadıklarına hükmedecek yerde, en basit bir beşer tecessüsü ile, bu meçhul alemi merak etsek, belki hiç ummadığımız şeyler görmemiz beklemediğimiz zenginliklerle karşılaşmamız mümkün olur. Fakat insanlar nedense daha ziyade ne bulacaklarını tahmin ettikleri şeyleri araştırmayı tercih ediyorlar. Dibinde bir ejderhanın yaşadığı bilinen bir kuyuya inecek bir kahraman bulmak, muhakkak ki, dibinde ne olduğu hiç bilinmeyen bir kuyuya inme cesaretini gösterecek bir insan bulmaktan daha kolaydır.
**
şimdi ben gidiyorum fakat ne zaman çağırırsan gelirim... dedi. evvela ne demek istediğini anlamadım... o da bi an durdu ve ilave etti:
nereye çağırırsan gelirim!
**
bütün basit insanlarda olduğu gibi, kederden sevince, heyecandan sükunete geçiyor ve bütün kadınlar gibi her şeyi çabucak unutuyordu...
**
ne olur? Anlaşamayacağımızı anlarsak veda eder ayrılırız.. Bu o kadar mühim bir felaket mi? hayatta yalnız kalmanın esas olduğunu hala kabul edemiyor musunuz? Bütün yakınlaşmalar, bütün birleşmeler yalancıdır.. İnsanlar ancak muayyen bir hadde kadar birbirlerine sokulabilirler, üst tarafını uydururlar; ve günün birinde hatalarını anlayınca, yeislerinden her şeyi bırakıp kaçarlar..
**
Bilhassa tahammül edemediğim bir şey, kadının erkek karşısında her zaman pasif kalmaya mecbur oluşu... Neden? Niçin daima biz kaçacağız ve siz kovalayacaksınız? Niçin daima biz teslim olacağız ve siz teslim alacaksınız? Niçin sizin yalvarışlarınızda bile bir tahakküm, bizim reddedişlerimizde bile bir aciz bulunacak? Çocukluğumdan beri buna daima isyan ettim, bunu asla kabul edemedim. Niçin böyleyim, niçin diğer kadınların farkına bile varmadıkları bir nokta bana bu kadar ehemmiyetli görünüyor?
**
Şimdiye kadar zannettiğim gibi, kitleden ayrılmanın bir hususiyet, bir fazlalık değil, bir sakatlık olduğunu hissediyordum. Bu insanlar dünyada nasıl yaşamak lazımsa öyle yaşıyorlar, vazifelerini yapıyorlar, hayata bir şey ilave ediyorlardı. Ben neydim? Ruhum bir ağaç kurdu gibi beni kemirmekten başka ne yapıyordu?
**
"Bu kadar zaman arkadaşlık ettik, bana kendinize dair hiçbir şey söylemediniz... Sizi merak etmemi tabii bulmuyor musunuz? Bana karşı da bu kadar saklanmaya muhakkak lüzum görüyor musunuz? Dünyada benim için en kıymetli insansınız... Buna rağmen sizin gözünüzde herkes gibi bir hiç olduğumu söyleyerek mi beni bırakıp gitmek istiyorsunuz? "
Gözlerim yaşarmıştı.
**
Müthiş bir can sıkıntısına ve melankoliye düşmemek için ne kadar gayret gösterdiğimi görmüyor musun? Farz et ki biz, biz değiliz. Burayı dolduran bir sürü insandan biriyiz. Zaten onların da bakalım hepsi göründükleri gibi mi? İstemiyorum. Kendimi herkesin akıllısı veya duygulusu yerine koymak istemiyorum. İç gül!
**
Başkasına merhamet etmek, ondan daha kuvvetli olduğumuzu zannetmektir ki, ne kendimiz bu kadar büyük, ne de başkalarını bizden daha zavallı görmeye hakkımız yoktur.
**
Kendimi bildim bileli bütün günlerimi, haberim olmadan ve nefsime itiraf etmeden, bir insanı aramakla geçirmiş ve bu yüzden bütün diğer insanlardan kaçmıştım.
**
Kendisinden daha dün ayrılmış gibi taze bir hasret duydum.
**
Bir teklif ve bir kabul... Kısa münakaşasız ve hesapsız! Bundan daha güzel bir ayrılık olamazdı...
**
Yaşamak, tabiatın en küçük kımıldanışlarını sezerek, hayatın sarsılmaz bir mantık ile akıp gidişini seyrederek yaşamak; herkesten daha çok, daha kuvvetli yaşadığını, bir ana bir ömür kadar çok hayat doldurduğunu bilerek yaşamak... Ve bilhassa bütün bunları anlatacak bir insanın mevcut olduğunu düşünerek, onu bekleyerek yaşamak...
**
Bu yaşıma kadar mevcudiyetinden bile haberim olmayan bir insanın vücudu birdenbire benim için nasıl bir ihtiyaç olabilirdi? Fakat hep böyle değil midir? Birçok şeylere ihtiyacımızı ancak onları görüp tanıdıktan sonra keşfetmez miyiz?
**
İlk defa gördüğümüz bir peynirin evsafı hakkında söz söylemekten kaçtığımız halde ilk rast geldiğimiz insan hakkında son kararımızı verip gönül rahatıyla öteye geçiveriyoruz?
**
Dibinde bir ejderhanın yaşadığı bilinen bir kuyuya inecek bir kahraman bulmak,muhakkak ki,dibinde ne olduğu hiç bilinmeyen bir kuyuya inmek cesaretini gösterecek bir insan bulmaktan daha kolaydır.
**
İnsanlara ne kadar çok muhtaç olursam onlardan kaçmak ihtiyacım da o kadar artıyordu.
**
Her şey, her şeyi olduğu gibi kabul etmekteydi. 
**
Nedense,hayatta bir müddet beraber yürüdüğümüz insanların başına bir felaket geldiğini,herhangi bir sıkıntıya düştüklerini görünce bu belaları kendi başımızdan savmış gibi ferahlık duyar ve o zavallılara, sanki bize de gelebilecek belaları kendi üstlerine çektikleri için,alaka ve merhamet göstermek isteriz.
**
İnsanları,kendi cinslerinden biri üzerinde kudret ve salahiyetlerini denemek kadar tatlı sarhoş eden ne vardır? 
**
Bütün teessürlerimiz, inkisarlarımız, hiddetlerimiz, karşımıza çıkan hadiselerin anlaşılmadık,beklenmedik taraflarınadır.
**
İnsanlar birbirlerini tanımanın ne kadar güç olduğunu bildikleri için bu zahmetli işe teşebbüs etmektense,körler gibi rastgele dolaşmayı ve ancak çarpıştıkça birbirlerinin mevcudiyetinden haberdar olmayı tercih ediyorlar.
**
Gerçi etrafları tarafından anlaşılmayan,haklarında daima yanlış hükümler verilen insanların zamanla bu yalnızlıklarından bir gurur ve acı bir zevk duymaya başladıklarını biliyordum, fakat hiçbir zaman etrafın bu hareketini haklı bulacaklarını tasavvur edemiyordum. 
**
İnsan tahammül edemeyeceğini zannettiği şeylere pek çabuk alışıyor ve katlanıyor. 
**
Zaten muhitimden uzak duruşumun, vahşiliğimin bir sebebi de kitaplarda tanıştığım ve benimsediğim insanları muhitimde bulamayışım değil miydi? 
**
Dünyada bana hiçbir şey, tabiattan melül bir insanın zorla gülmeye çalışması kadar acı gelmemiştir.
**
Zaten küçüklüğümden beri saadeti israf etmekten korkar, bir kısmını ilerisi için saklamak isterdim...
**
"Elleriniz ne kadar soğuktu! " dedim.
Tereddütsüz cevap verdi: 
"Isıtın! " Ve her ikisini birden uzattı. 
**
Muhakkak ki bütün insanların birer ruhu vardı, ama birçoğu bunun farkında değildi ve gene farkında olmadan geldikleri yere gideceklerdi.
**
Bütün yakınlaşmalar, bütün birleşmeler yalancıdır. İnsanlar ancak muayyen bir hadde kadar birbirlerine sokulabilirler, üst tarafını uydururlar; ve günün birinde hatalarını anlayınca, yeislerinden her şeyi bırakıp kaçarlar.
**
Hoş tutulan bir oyuncak olmak,onlara insan olmaktan daha kolay ve cazip geliyordu.
**
İçinde hakikaten sevmek kabiliyeti olan bir insan hiçbir zaman bu sevgiyi bir kişiye inhisar ettiremez ve kimseden de böyle yapmasını bekleyemez.Ne kadar çok insanı seversek,asıl sevdiğimiz bir tek kişiyi de o kadar çok ve kuvvetli severiz. Aşk dağıldıkça azalan bir şey değildir. 
**
Eğleniyorlardı.Yaşıyorlardı.Ve ben,kafamın içine ve yalnız kendi ruhuma kapanmakla onların üstünde değil,altında bulunduğumu anlıyordum. 
**
Bu akşam anladım ki, bir insan diğer bir insana bazen hayata bağlandığından çok daha kuvvetli bağlarla sarılabilirmiş
**
Bizim mantığımızla hayatın mantığı asla birbirine uymuyordu.
**
İnsanlar birbirinin maddi yardımlarına ve paralarına değil,sevgilerine ve alakalarına muhtaçtılar.Bu olmadıktan sonra,aile sahibi olmanın hakiki ismi,"birtakım yabancılar beslemek"ti. 
**
Hayat ancak bir kere oynanan bir kumardır,ben onu kaybettim.İkinci defa oynayamam...
<end>

<start>
İçimde ona karşı tarifi imkansız bir şefkat vardı. Yatağında nasıl uzandığını, nasıl ağır ağır nefes aldığını, saçlarının yastığa nasıl serildiğini tasavvur ediyor ve hayatta bu manzarayı görmekten daha büyük bir saadet olamayacağını düşünüyordum..
<end>

<start>
Hiç sen bir su değirmeninin içini dolaştın mı adaşım? ..
Görülecek şeydir o… Yamulmuş duvarlar, tavana yakın ufacık pencereler ve kalın kalasların üstünde simsiyah bir çatı… Sonra bir sürü çarklar, kocaman taşlar, miller, sıçraya sıçraya dönen tozlu kayışlar… Ve bir köşede birbiri üstüne yığılmış buğday, mısır, çavdar, her çeşitten ekin çuvalları. Karşıda beyaz torbalara doldurulmuş unlar…
Taşların yanında, duman halinde, sıcak ve ince zerreler uçuşur. Halbuki döşemedeki küçük kapağı kaldırınca aşağıdan doğru sis halinde soğuk su damlaları insanın yüzüne yayılır…
Ya o seslere ne dersin adaşım, her köşeden ayrı ayrı makamlarda çıkıp da kulağa hep birlikte kocaman bir dalga halinde dolan seslere? .. Yukarıdaki tahta oluktan inen sular, kavak ağaçlarında esen kış rüzgarı gibi uğuldar, taşların kah yükselen, kah alçalan ağlamaklı sesleri kayışların tokat gibi şaklayışına karışır… Ve mütemadiyen dönen tahtadan çarklar gıcırdar, gıcırdar.
Ben çok eskiden böyle bir değirmen görmüştüm adaşım, ama bir daha görmek istemem.
Sen aşkın ne olduğunu bilir misin adaşım, sen hiç sevdin mi?
Çoook desene! Sevgilin güzel miydi bari? Belki de seni seviyordu… Ve onu herhalde çok kucakladın… Geceleri buluşur ve öperdin değil mi? Bir kadını öpmek hoş şeydir, hele adam genç olursa..
Yahut sevgilin seni sevmiyordu… O zaman ne yaptın? Geceleri ağladın mı? .. Ona sararmış yüzünü göstermek için geçeceği yolda bekledin, ona uzun ve acındırıcı mektuplar yazdın değil mi? ..
Fakat herhalde ikinci bir aşka atlamak, senin için o kadar güç olmamıştır. İnsan evvela kendi kendisinden utanır gibi olur ama, bilir misin, bizim en büyük maharetimiz nefsimizden beraat kararı almaktır. Vicdan azabı dedikleri şey, ancak bir hafta sürer. Ondan sonra en aşağılık katil bile yaptığı iş için kafi mazeretler tedarik etmiştir.
Ha, sonra bir üçüncü, bir dördüncüyü sevdin ve bu böyle gidiyor.
Peki ama, bu sevmek midir be adaşım, bir kadını öpmek, onu istemek sevmek midir? ..
Çırçıplak soyunarak şehrin sokaklarında koşabiliyor musun?
Bir bıçak alarak kolundaki ve bacağındaki adalelere saplamak ve böylece bir nehre atılarak yüzmek elinden geliyor mu?
Bir şehrin adamlarını öldürmek cesareti sende var mı? Bir minareye çıkarak bütün dünyaya işittirecek kadar kuvvetle bağırabilir misin?
Aşk sana bunları yaptırabilir mi? İşte o zaman sana seviyorsun derim…
Sen sevgiline ne verebilirsin sanki? Kalbini mi? Pekala, ikincisine? Gene mi o? Üçüncü ve dördüncüye de mi o? .. Atma be adaşım, kaç tane kalbin var senin? .. Hem biliyor musun, bu aptalca bir laftır. Kalbin olduğu yerde duruyor ve sen onu filana veya falana veriyorsun… Göğsünü yararak o eti oradan çıkarır ve sevgilinin önüne atarsan o zaman kalbini vermiş olursun…
Siz sevemezsiniz adaşım, siz şehirde yaşayanlar ve köyde yaşayanlar; siz, birisine itaat eden ve birisine emredenler; siz, birisinden korkan ve birisini tehdit edenler… Siz sevemezsiniz.
Sevmeyi yalnız bizler biliriz… Bizler: Batı rüzgarı kadar serbest dolaşan ve kendimizden başka Allah tanımayan biz Çingene’ler.
Dinle adaşım, sana bir Çingene’nin aşkını anlatayım…
..
Bir gün -karların erimeye başladığı mevsimdeydi- bütün çergi, -otuza yakın kadın, erkek ve çocuk, dört beygir ve iki defa o kadar da eşek- Edremit tarafına doğru göçüyorduk.
Can sıkan ve bize hiç uymayan bir kıştan sonra ısıtıcı güneş ve yeni belirmeye başlayan yeşillikler hepimize tuhaf bir oynaklık vermişti. Sırtlarında beyaz ve kısa bir gömlekten başka bir şeyleri olmayan küçük çocuklar hiç durmadan koşuyorlar, bağırıyorlar ve şose yolunun kenarındaki hendeklerde yuvarlanıyorlardı.
Delikanlılar keman ve klarnet çalarak yürüyorlar, genç kızlar parlak sesleriyle su gibi türküler söylüyorlardı.
Ben de etrafı gözden geçirerek bir köy, bir çiftlik, yanında kalabileceğimiz bir yer araştırıyordum.
İkindiye doğru siyah zeytin ağaçlarının arasında yükselen açık renkli çınar ve kavaklar gözüme ilişti. Burası küçük bir değirmendi. Suyu bol bir çay küçük söğüt ağaçlarının arasından geçtikten sonra dar ve taş bir mecraya giriyor, oradan da dört tane tahta oluğa taksim oluyordu.
İhtiyar çınarlar çukura gömülen eski değirmenin siyah kiremitli çatısını örtüyorlar ve ön tarafındaki geniş meydanı gölgeliyorlardı.
Ağaçların hışırtısını bastıran bir gürültüyle değirmenin altından fıkırdayıp çıkan köpüklü sular iki sıra taze kavağın ortasından geçip ilerideki sazlıkta kayboluyordu.
Burada çergilemek hiç de fena değildi. Yüklü eşeklerle sık sık gelip giden köylülerden, değirmenin işlek olduğu anlaşılıyordu. Ve bir kurşun atımı ötede beyaz minaresiyle bir köy görünüyordu.
Daha çadırları kurmadan Atmaca, klarnetini alarak, kanatlarının biri açık duran kocaman kapıya yanaştı, çalmaya başladı.
İçeride sesi duyan köylüler, oraya birikerek dinliyorlardı. Değirmenci de bunların arasındaydı, beyaz sakalını karıştırarak lakayt gözlerle bakıyordu.
Bilir misin adaşım, bu köylüler tavuk ve oğlak çaldığımızı söyleyerek bizden şikayet ettikleri halde bizi gene severler.
Aralarında bir kileye yakın buğday toplayarak Atmaca’ya verdiler. Ve değirmenci buna iki çömlek de yoğurt ilave etti.
Biz bu güzel kabulden cesaret alarak, biraz ötedeki zeytin ağaçlarının arasında çadırlarımızı kurduk.
..
İşler iyi gidiyordu. Kadınlar taze söğütlerden yaptıkları sepetleri yakın köylerde satmakta güçlük çekmiyorlardı. Çalgıcılarımız yarım gün uzaktaki köylerden bile düğüne çağırılıyorlardı.
Atmaca tabii en baştaydı…
Sen bu Atmaca gibisine daha rastlamamışsındır.
Bir kere heybetli delikanlıydı: Yağız derisi, yüzüne delice dökülen simsiyah saçları ve koyu gözleri…
Sonra burnu… Uzun, sivri, ucu biraz aşağı kıvrık burnu…
Bunun için biz ona Atmaca derdik…
Başı, geniş omuzlarının üstünde bir arapatındaki gibi dik dururdu ve bir arapatı ondan daha çevik değildi…
Bütün çergilerde onun cesareti, onun güzelliği, onun çalgısı söylenirdi.
Başka Çingene’ler gibi çalmazdı o, adaşım: Bir kere nota bilirdi. Şehir mektebini okumuş, bitirmişti; sonra içliydi… Sanırdın ki, klarneti çalarken, havayı ciğerlerinden değil, doğrudan doğruya yüreğinden veriyor.
Geceleri tek başına bir ağacın dibine çekilirdi. Biz de çadırların önüne çıkıp yüzükoyun yatar, çenemizi toprağa dayayarak onu dinlerdik.
Hiçbir sevgilisi yoktu. Ne geçtiğimiz Türkmen köylerindeki al yanaklı güzeller, ne de ince dudaklı Çingene kızları onun bakışlarını bir andan fazla üzerlerinde alıkoyabilirlerdi…
Halbuki çalgı çalarken büyük gözlerde -oradaki kıvılcımları söndürmek ister gibi- bir nem belirdiğini, esmer yanaklarında -bir ateşe rastgelmiş gibi derhal kuruyan- birkaç ufak damlacığın yuvarlanmak istediğini görmüştük.
Çok konuşmaz, konuştuğu zaman da içindekilerden bize bir şey sezdirmezdi. Neler hisseder, neler düşünürdü? Onu bu dünyaya bağlayan şey neydi? Hiçbirimiz bilmezdik. Acaba birisini sevdiği için mi, yoksa hiç kimseyi sevemediği için mi, bu kadar yanık, bu kadar derinden çalıyordu? ..
Ara sıra uzun müddet kaybolur, başka çergilerde dolaştığı, şehirlere inip büyük beylerin meclisine girdiği söylenirdi.
Kasabadaki efendiler ona akran muamelesi ederlerdi, fakat o davarlardan bizimle beraber koyun uğrular, düğünlerde bizimle beraber çalgı çalardı.
..
Hemen her akşam değirmenin önündeki meydanlıkta toplanıp ahenk yapıyorduk. Şimdilik bir şey anaforlamadığımız için değirmenci de memnundu. Kızıyla beraber büyük çınarın altına bir hasır atıyor, bağdaş kurup oturarak bizi dinliyordu.
Değirmencinin kızı tam bir köy güzeliydi.
Yuvarlak bir yüzü, kalın dudakları, kalçalarına kadar uzanan ince örgülü saçları vardı.
Ama yüzü hep soluktu. Etrafındaki şeylere, kendisiyle alışverişi yokmuş gibi, dümdüz bir bakışı ve dudaklarının kenarından dökülüyormuş gibi, isteksiz bir gülüşü vardı.
Bu kızcağız sakattı adaşım, küçükken sağ kolunu değirmenin çarklarından birine kaptırmıştı.
Şimdi onun yerinde şalvarının beline iliştirilen boş bir yen sallanıyordu.
Ve bu onu insanlardan ayırıyordu.
Düşünebilir misin, güzel bir kızın bir kolu olmazsa bu ne demektir? Derenin üst başında çıpıl çıpıl yıkanan genç kızlara karışamıyordu. Vücudunu ve ondaki ayıbı her zaman örtmeye mecburdu.
Geceleri birbirlerinin evinde toplanıp cümbüş yapan kızlarla da birleşemezdi, çünkü ne tef çalmak, ne de parmaklarının arasına tahta kaşıklar alarak oynamak elinden gelirdi…
Belli ki onun bütün çocukluğu bitmez tükenmez bir hasretle geçmiş; belli ki zeytin dallarına sincap gibi tırmanan, birbiriyle alt alta, üst üste güreşen, değirmenin önünde erkek çocuklarla su fışkırtmaca oynayan akranlarına bir duvara yaslanarak istek dolu gözlerle bakmıştı.
Şimdi bütün bunlara alışmış görünüyordu. Başka insanların yaptığı birçok şeyleri yapmak hakkının kendisinde olmadığını biliyor ve hiçbir şey istemiyordu.
Değirmenin kapısı yanındaki taş sedire saatlerce oturup meydanda eşelenen tavuklara, yahut kocaman çınarın kıpırdayan yapraklarına yarı yumuk gözlerle bir bakışı vardı ki, adamı ağlamaklı ederdi.
Geceleri babasıyla beraber gelir, onun yanında diz çöküp oturarak bize bakardı…
..
Sözü kısa keselim adaşım, bizim mağrur ve insafsız Atmacamız, değirmencinin bu sakat kızına vuruldu.
Tavuslara, sülünlere bakmaya tenezzül etmeyen yabani kuş, kanadı kırık bir çulluğun, şikarı (avı)  oldu.
Eyvah bana ki meselenin çok geç farkına vardım. Ben anladığım zaman alev saçağı sarmıştı… Yoksa çoktan çergiyi toplar, başka yere göçerdim…
Atmaca hiç kimseyle konuşmuyor, düğünlere gitmiyor, zeytinlerin altında tek başına çalıyordu. Ama geceleri çınarın altında adamakıllı coşar, gözlerini kıza diker, üfler, üflerdi…
Ve biz titrediğimizi, bağırmak, konuşmak, yahut yerlere atılıp ağlamak istediğimizi hissederdik…
Onun çalışında, bir ateş yığını etrafında haykıran ateşe tapanların, yahut batmakta olan bir gemiye çarpan dalgaların feryadı ve inleyişi vardı.
Atmaca’nın kanatları düşmüştü adaşım. Sarardıkça sararıyordu. Değirmencinin köye indiği günler kapının yanındaki taş sedirde kızla beraber oturduğunu ve tırnaklarını, parçalamak ister gibi, iki tarafındaki sert kayada gezdirdiğini görünce, bu işin böyle gitmeyeceğini anladım…
Bir gece onu çağırdım, derenin alt başına gittik, kavak fidanlarının arasına oturduk.
Çakıllarda acele acele seken sulardan ve uzaklardan gelen bir kurbağa sesinden başka hiçbir şey duyulmuyordu.
Atmaca önüne bakıyor, niçin çağırdığımı, ne söyleyeceğimi sormuyordu.
Elimi omuzuna koydum, gözlerini bana kaldırdı:
-Seviyorsun! ..- dedim.
-Öyle…- dedi.
-Ne yapacaksın? ..-
Bu sualin cevabını bulmak ister gibi gözlerini yukarıya, yıldızlı göğe çevirdi; uzun uzun baktı, birdenbire:
-Sen bizim çeribaşımızsın- dedi, -gezdiğin yerler benden çok, tecrübelerin fazla, aklın, dirayetin bütün Çingene’lerden üstündür. Sana açılmalıyım…-
Gözlerini hiç indirmeden, sanki yıldızlara anlatıyormuş gibi, söylemeye başladı:
-Onu seviyorum, ne yapacağımı da hiç düşünmedim. Sen benim sevmemin nasıl olacağını bilirsin… Ben ki, arkamdan uşaklarını koşturan konak sahibi hanımlara başımı çevirmedim; yedi köye hükmeden eşraf bana gelip: ‘Kızım senin için yataklara düştü, Çingene olduğunu unutup seni evlat gibi sineme basacağım, yalnız gel, gel de kızımızı kurtar! ..’ diye yalvardılar da, gene cevap vermeden yoluma gittim; işte şimdi bu bir kolu olmayan kızı seviyorum.
Onu alamam, onu kaçıramam… Halbuki o da beni seviyor.
Bunu bana evvelisi gün ağlayarak söyledi. ‘Gel; dedim, ‘beraber kaçalım.’ Acı acı güldü, ‘Ağam,’ dedi, ‘ben senden noksanım, bana sadaka mı veriyorsun? ..’ Onu nasıl sevdiğimi anlattım: ‘Bana kolunun yerine kalbini veriyorsun,’ dedim, ‘bir kalp bir koldan daha mı az değerlidir? ’
-Tekrar gözyaşları boşandı: ‘Olmaz’ dedi, ‘düşün ki, her karşına çıktığımda senden utanacağım, başım yerde olacak, beni böyle zelil etmek ister misin? Bırak beni, ne olduğumu bilerek ihtiyar babamın yanında kalayım, sen de bir daha buralara uğrama. Bana sakatlığımı unutturarak deli deli rüyalar gördürdün, seni ömrümün sonuna kadar unutamam, ama olmayacak şeylere beni inandırmaya kalkma, eğer sahiden beni seviyorsan hemen buralardan git! ..-
Atmaca burada bir nefes aldı ve gözlerini yere indirdi:
-Düşünüyorum, birleşirsek bu ikimiz için de sahiden azap olacak. Aramızda anlaşılmaz, boğucu bir havanın dolaştığını hissedeceğiz. Eğer o bana açılamaz, bana naz edemez, bana içinden geldiği gibi sarılamazsa, gözleri her zaman: ‘Ne diye gençliğini benim için nara yaktın, sana yazık değil mi? ’ demek isterse, ben ne yaparım? Her sözümden, her tavrımdan alınır; kızsam ona dokunur, sevsem ona acıyormuş gibi gelir, kucaklasam boş olan kolunun yerinde bir sızı duyar ve bunlar hep böyle sürüp gider…
Ne yapacağımı, bu halin beni nereye götüreceğini sorma, bende artık kuvvet yok, akıl yok, düşünce yok, yalnız aşk var. Mavzer kurşunu gibi çarptığını yere seren bir aşk… Senin Atmacan artık kanatlarını kımıldatacak halde değil! ..-
Sustu, son sözler öyle acınacak bir tavırla ağzından dökülmüştü ki, fazla bir şey sormaya, hatta teselli etmeye kalkışmadım; ona bu halde ne söz söylenebilir, ne de o söyleneni duyardı.
Koluna girip çadıra kadar götürdüm.
İşler gittikçe sarpa sarmıştı adaşım, Atmaca’nın hali beni korkutuyordu. Fakat yapılacak hiçbir şey yoktu. Şimdilik işi oluruna bırakmaya karar vererek yattım. Bütün gece, büyük çınarın altında kollarını açarak sabırsızca bekleyen Atmaca’yı ve dudaklarının kenarında geniş bir sevinç, soluk yanaklarında görülmemiş bir pembelikle ona doğru koşan değirmencinin kızını gördüm. Fakat birbirinin kucağına atılacakları zaman şekli belli olmayan tuhaf bir cisim ikisinin arasına giriyor, bir çark gibi fırıl fırıl dönerek ve gittikçe büyüyerek onları ayırıyordu.
..
Günler, kuvvetli bir rüzgarın sürüklediği beyaz bulut kümecikleri gibi birbiri arkasına geçip gidiyorlardı. Ve biz, bunların sonunda muhakkak bir fırtına kopacağını seziyorduk. Herkes müthiş bir şeyden korkuyor gibiydi. Bütün çergiyi ağır bir durgunluk kaplamıştı.
İhtiyar ve tecrübeli Çingene karıları bildikleri afsunları okuyorlar, bütün iyi ve fena ruhları zavallı Atmaca’nın imdadına çağırıyorlardı. O, gittikçe çöken yanakları, nereye baktığı belli olmayan şaşkın gözleriyle geçerken delikanlılar başlarını yere eğiyorlar, genç kızlar ölü gibi sararan benizleri ve titreyen dudaklarıyla arkasından bakıyorlardı.
Kadın, erkek, genç, ihtiyar hiçbir şeye karar veremeyerek bekliyorduk. Sanki serseri bir rüzgar kafalarımızdan her düşünceyi silip süpürüyor, bizi şaşkın ve meyus buralarda bırakıyordu.
..
Bir gün Atmaca yanıma sokuldu.
-Bu akşam değirmende ahenk yapacağım, ben ihtiyarla konuştum! ..- dedi.
Hafif yağmur çiseliyordu. Akşama kuvvetli bir yaz sağanağı gelmesi çok mümkündü. Bunu ona da söyledim.
-Değirmenin içinde çalacağım! - dedi.
-Değirmen geceleri de işliyor, o gürültüde mi? -
Tuhaf tuhaf güldü:
-Korkma! - dedi, -Klarneti o gürültüde de size duyururum. Nefesim daha o kadar kuvvetten düşmedi.-
Yağmur akşama doğru sahiden arttı. Karşı tepedeki palamut ormanına birbiri arkasına yıldırımlar düşüyor, iri damlalar zeytin ağaçlarının siyah yapraklarını garip tıpırtılarla oynatıyordu.
..
Hepimiz değirmenin içine dolduk. Tavlada sallanan iki tane gaz lambası etrafa yarım bir aydınlık serpiyordu ve çarklar, taşlar, tozlu kayışlar dönüyorlar, dönüyorlardı.
Hepsinin birden çıkardığı yırtıcı gürültü yağmurun alçak tavandaki kesik hıçkırığına karışıyor, birbirini kovalayan gök gürültüleri bu korkunç ahengi tamamlıyordu.
Değirmenci ve kızı duvarın dibindeki sedire oturmuşlardı. Sallanan lambalar genç kızın yüzünde acayip gölgeler oynatıyordu.
Bütün gürültüleri bastıran ince bir ses birdenbire yükseldi: Kendisini değirmenin karanlık bir köşesine çeken Atmaca çalmaya başlamıştı.
Adaşım, ben o gece dinlediğim şeyleri öldükten sonra bile unutamam.
Dışarıda fırtına gittikçe artıyor ve rüzgar ıslak kamçısını kerpiç duvarlarda gezdiriyordu. Yükselen sular tahta oluklardan taşıyor, haykıra haykıra yerlere dökülüyordu.
İçeride taşlar nihayetsiz bir coşkunlukla homurdanıyor; çılgın gibi dönen kayışlar şaklıyor; birbirine geçen tahta çarkların dişleri ağlar gibi gıcırdıyordu. Ve bunların hepsini bastıran deli bir ses kah yalvarıyor, kah hiddetle kıvranıyor, susacak gibi olduktan sonra tekrar yükseliyordu.
Alacakaranlıkta Atmaca’nın siyah ve parlak gözleri hiç kıpırdamadan genç kıza bakıyorlardı, genç kızın acınacak bir perişanlıkla çırpınan büyümüş gözlerine…
Ve öyle şeyler çalıyordu ki adaşım, onları anlatmaya bizim kullandığımız kelimelerin takati yoktur…
Bazan okşayan, ısıtan bir sabah güneşiydi… Fakat derhal yüzümüzü yırtan, gözümüzü kör eden, içindeki ateşleri kum tanesi gibi etrafa saçan bir çöl fırtınası oluyor, yahut bağrımıza işleyen bir bıçak haline geliyordu.
..
Son ve keskin bir çığlıktan sonra Atmaca’nın ayağa kalktığını gördüm. İki üç adım ilerledi ve klarneti bir köşeye fırlattı.
Herkes doğrulmuştu. Üzüntülü gözlerle ona bakıyorlardı. O, yüzüne büsbütün dökülen kara saçlarını eliyle geriye attı. Birdenbire çukura gitmiş gibi görünen gözlerle etrafını araştırdıktan sonra onları değirmencinin kızına dikti, uzun uzun baktı…
O dakikayı ömrümde unutamam adaşım; dışarıda fırtına arttıkça artmıştı, duvarlar sarsılıyor, tepemizdeki kiremitler uçuyordu. Ve değirmen, azgın bir hayvan gibi homurduyor ve dönüyordu. Ve o, lambanın sönük ışığında, olduğundan daha büyük, adeta bir gölge gibi duruyordu. Gözleri genç kızın üzerindeydi. Tahammül edilmez bir acı yüzünün şeklini tanınmayacak hallere sokmuştu. Kah esmer derisini şişiren bir kan gözlerinin kenarına kadar fırlıyor, kah dişlerinin arasında ezilen dudakları bile bembeyaz oluyordu. O dudaklar ki, bir şey söylemek ister gibi kıpırdıyorlardı ve kenarları ağlayacak gibi aşağıya çekiliyordu.
Bu bakış ancak bir an kadar sürdü. Sonra gözkapakları yavaşça düştüler ve o, yere yıkılacak gibi sallandı. Fakat hemen kendisini topladı. Bir kere daha etrafına bakındı. Sanki bir imdat bekliyor gibiydi: Kendisini bu kahredici; bu parçalayıcı ağrılardan kurtaracak bir imdat… Nihayet kafasına bir şey vurulmuş gibi inledi. Gerisingeriye dönerek değirmenin öbür başına, çarkların ve kayışların kudurmuşçasına döndükleri köşeye doğru atıldı.
Bir nefes alımı kadar hepimiz olduğumuz yerde kaldık, sonra delice bağırarak arkasından koştuk…
Heyhat adaşım, çok geçti. Atmaca yerinden fırlayan ve –iş işten geçti- demek isteyen gözlerle bize doğru geliyordu.
Sağ kolu yerinde değildi ve oradan oluk gibi kan fışkırıyordu. Birkaç adımdan sonra sendeledi, ayaklarımızın dibine yıkıldı.
..
İşte adaşım, sana seven bir Çingene’nin hikayesi.
Çiçeklerin açtığı mevsimde, senin kollarına yaslanan ve çiçekler kadar güzel kokan bir vücutla uzak su kenarlarında oturmak ve öpüşmek, yoruluncaya kadar öpüşmek hoş şeydir…
Seni gördüğü zaman zalimce başını çeviren mağrur bir dilberin kapısı önünde ve ay ışığı altında sabaha kadar dolaşmak, bunu candan arkadaşlara ağlayarak anlatmak, -söz aramızda- gene hoş şeydir.
Fakat sevgili bir vücutta bulunmayan bir şeyi kendisinde taşımaya tahammül etmeyerek onu koparıp atabilmek, işte adaşım, yalnız bu sevmektir.
<end>

<start>
Evden çıktıktan sonra bir şey unuttuğunu fark ederek duraklayan, fakat unuttuğunun ne olduğunu bir türlü bulamayarak hafızasını ve ceplerini araştıran, nihayet, ümidini kesince, aklı geride, ileri gitmek istemeyen adımlarla yoluna devam eden bir insan gibi üzüntülüydüm.
<end>

<start>
Çalmışlar O yokken O'nun tacını
Sevdicek rüyada bir kanlı çiçek
Kusmuş kara yılan aşk ilacını
Ak süt kara taşı içti içecek
Susamış düşünde su olmuş birden
Kafası elinde geçmiş nehirden
Tacını bulmaya gittiği yerden
Kafası olmadan geri gelecek
<end>

<start>
Günleri aşka kurun
Rengi siyahtır karın
Geride kalsın yarın
Dün gibi...
Sen örümcek sen ağsın
Ölüler kadar sağsın
Yokluk üstüne doğsun
Gün gibi...
Ben hiç bir zaman bendim
Yandım damlaya döndüm
Aynalarda göründüm
Sen gibi...
Can niye ezel kokar
Yerden göğe yağan kar
Ölü saklarmı mezar
Ben gibi...
An gelir yanar perde
Gölge bensem O nerde
Dermansızlık bu derde
Can gibi...
Kanım mıknatıs pası
Demir ve aşk yarası
Ezel ebet arası
An gibi...
Benmişim bana pusu
Ver suya bir yudum su
Niye kanın kokusu
Kan gibi...
<end>

<start>
Yüreğim sevdaya açılan gemi
Yolculuk nereye sor sevdiceğim
Yıldızlar altında mahzûn gölgemi
Yaşlı gözlerinle sar sevdiceğim.
Çözümsüz bilmece aşkın esrârı
Çileyle yıkanmak sevenin kârı
Eserse çöllerden vuslat rüzgârı
Kalbini kumlara ser sevdiceğim.
Hicranlar kül eder gönül dağını, 
Yağmur mu öpecek, gül dudağını 
Âşık kelebeğin ölüm ağını
Bir hüzzam besteyle, ör sevdiceğim.
Yanmayı bilince buzlarda duran
Güneşi görünce geceyi saran
Günün her ânında hasreti vuran 
Saati sevgiye kur sevdiceğim.
Vermedin hâtıra yırtık resmini
Gözyaşlarım sustu, nânkör ismini 
Görmek istiyorsan, aşkın cismini
Kalbimi ikiye yar sevdiceğim.
Aşkım kıvranırken gül pençesinde
Sana serenât var, bülbül sesinde
Hâkim sensin artık aşk celsesinde
Kalemi ortadan, kır sevdiceğim.
Zehiri tadınca küsersin bala 
Bir meçhûl çağrıyla düşersin yola
Sensizliğe mahkûm harâbe kula 
Çaldığın yılları ver sevdiceğim.
(22/07/1997)    Ankara
<end>

<start>
Ey ömür mısraı aradım seni
Manayı sükuta döndüresiye
Kelime kelime sardım gölgeni
Bir muamma kaldı senden geriye
Eyvah sır sır eyvah şiire kandım
Mansur gülü dermiş güle mersiye
Hem darağacından bıktım usandım
Hem her dem haykırdım şiirim diye
<end>

<start>
ceylanlar su içinde hasret boğulur suya
bir ayrılığın annesiymiş her vuslat meğer
avare bir yıldızdan hicran söyleyin aya
bir ömürlük türküler yalan çıkarsa eğer
ceylanlar su içinde hasret boğulur suya...
dizlerimde uykular, ninnilerim muzdarip 
bilmecem secde secde gözlerine bürünür
kan kokulu sokakta, gölgem mahzun ben garip
döneceğin geceyi beklemezdim bir ömür
dizlerimde uykular, ninnilerim muzdarip...
kuşların kanadında aşkımın namesi var
açtıkça kapıları, kilit vurun ışığa
git demeseydin bana, gelirmiydim bu kadar
ay ışığı gülse de harabe aşığa
kuşların kanadında aşkımın namesi var...
annesi olduğun gün, yetim kaldı dalgalar
hürriyeti kalbine mahkum olmak sanırdım
her belanın kalbi aşk, kalbimde bir bela var
gözlerimin rengini kaldırımlara kırdım
annesi olduğun gün, yetim kaldı dalgalar...
kar yağıyor çöllere, çınladı dudaklarım
gözlerin gökyüzüdür, köle azat edilsin
bir kez ölmene diyet, ölümü yasaklarım
bana hain deme can, sen ihanet değilsin
kar yağıyordu çöllere çınladı dudaklarım...
<end>

<start>
Koku, tad, sıcak... sende her aradığım vardı:
Seni soğuk bulanlar, ısıtamayanlardı.
<end>

<start>
Çekmece'den Maltepe'den ileri
Gitmemiş Sâdâbâd çelebileri
Alem tepesine Alemdağ derler...
Böyle bilmiş böyle yazmış eserler.
Dağlar var karanlık, dağlar var beyaz.
Korka korka eteğinden öper yaz;
Ağrıdağ, Babadağ, Gâvurdağ, Ilgaz
Kubbelerdir...dolaşır, aşılmaz.
Tendürük'te, Kop'ta Palandöken'de
Kurtların payı var gelip geçende...
Ki alırlar vermek istemesen de!
Dağlar var, tahtından inmeyen sultan
Dağlar var, yapılmış bundan, buluttan...
Dağlar var ki Bingöl, Binboğa, Süphan,
Medetsiz'ler, Mor'lar, Nur'lar, Yıldız'lar;
Karalar, Kızıllar, Bozlar, yağızlar...
Karla dolar 'İmdat' diyen ağızlar;
Yollar kesen, haraç alan dağlar var.
Bolkarda çamların sakızı damlar...
Ve bir yıldız düşer, tutuşur çamlar...
Bir kızıl şehrâyin olur akşamlar...
Tacı olan, tahtı olan dağlar var.
Tüter Sarıçiçek, burcu burcudur, 
Akşamlar ya mor, ya turuncudur.
Ve kışın dünyanın öbür ucudur...
Sarkarken Cudinin karları dal dal
Bağdaş kuradursun yollara Karhal!
'Ferman padişahın, dağlar bizimdir;'
Dedi yerde bir kurt, gökte bir kartal.
Dönmez misiniz ey yolda kalanlar;
Yolcular, garipler, garip çobanlar;
Allahüekberde tekbir alanlar?
Ovalar, konaklar, yollar aşırı
Birbirini selamlayan dağlar var.
Dağlar var, batının yangınında kor...
Dağlar var; adları Nemrut, Balahor...
Kayışdağ kim, alemdağ kim oluyor?
Lakin ufukları görünce yoksul
Dağ yerine kubbe yapmış İstanbul;
Kurşun şamdanlarda mumlar fildişi...
Ki pırıltıları sularda pul pul.
<end>

<start>
Yatırırken bu sedef kakmalı şimşir beşiğe 
Neyle kundakladılar Hazret-i Mevlânâ'yı?
Perdelerden taşırıp neyleri çığlık çığlık
Neyle kundakladılar Hazret-i Mevlânâ'yı.
Bir, ipekten ve köpükten yaratılmış yumuşak
Tüyle kundakladılar Hazret-i Mevlânâ'yı.
Kıyılardan, ovalardan dererek inciyle,
Çiyle kundakladılar Hazret-i Mevlânâ'yı.
Gece, mehtâbı elekten geçirip kirpikler
Ayla kundakladılar Hazret-i Mevlânâ'yı.
Mesnevî'sinde bir altın lüleden nûr akıtıp
Öyle kundakladılar Hazret-i Mevlânâ'yı.
'Bu yürek durmayacaktır' dediler.. esmâdan
'Hay'la kundakladılar Hazret-i Mevlânâ'yı.
Sakalar doldurarak kırbaların Kevser'den
Meyle kundakladılar Hazret-i Mevlânâ'yı.
Ve açıp ağzını Nîsan Tası'nın Besmele'ler
Suyla kundakladılar Hazret-i Mevlânâ'yı.
Rûhlardan, kokulardan, durulardan duru bir
Şeyle kundakladılar Hazret-i Mevlânâ'yı.
Ulu Tûbâ'ların altında gönüller, eller
Böyle kundakladılar Hazret-i Mevlânâ'yı.
<end>

<start>
Dün başlar seferber, eller seferber; 
Kurşun eritildi, mermer çekildi.
Bunlar, bu kubbeler, bu minareler
Akçayla olacak işler değildi.
Böyle bir gemide yendi suyu NUH.
Ve bu yelkenlerde kanatlandı RUH.
Taşıtıp kalyonla pırlanta, inci
Abide haline koydu sevinci
Gergefle işleyip bir inci sultan
Ki çiçek verirdi saksıya koysan,
Bulabildinse ey yolcu yerini
Hepsinin alnında altından bir ay.
Seyret İstanbulun camilerini
Minare minare, kubbe kubbe say!
Açılır masmavi burda gökyüzü,
Gümüşten sütunlar üstünde durur...
Kiminin gölgesi dinlenir yerde,
Kiminin beyazı sulara vurur.
Allaha giden yol buralardadır,
Kapılar açılır şerefelerden,
Burdan uğurlanır mubarek aylar,
Bayram burda başlar arifelerden.
Mihraplar, kemerler, kubbeler yapmış,
Sultanı, çerisi, piri, veziri,
Nesilden nesile götürsün diye
Kanatlar üstünde şanlı TEKBİRİ.
Nice başbuğların açtığı yerde:
Biri yardan geçmiş,öteki serden,
Yolcular gidiyor yarına doğru,
Kafile kafile bu köprülerden.
Kuşun uçuş, gülün açış saati,
Tanrının fermanı yüce kubbede
Duyulur uyanık Fatihin 'Uyan! '
Dediği uzaktan Sultan Ahmede.
Diken dikmiş, yakan yakmış mumunu,
Şamdanlar şamdanlar, ulu şamdanlar.
Ki aydınlığıyla, asırlar boyu
Yolunu bulurdu yolda kalanlar.
Burda kubbe, kemer ve mihrap olmuş,
O kıvrak şekli ki serhadde yaydı; 
Atlas bayrakların dalgalarında
Rüzgarla öpüşen ince bir aydı.
Kimi yıkanırdı şadırvanlarda
Tekbire HU HU katıyor kimi; 
Beyazıt önünden güvercinlerin
İncidir yemi...
Söyleyin ey nazlı haber kuşları:
Tuna boylarından müjde geldi mi?
Uzaklarda kırık minarelerden
Gökte bir kapıyı vurur leylekler; 
Bir gün açılacak o büyük kapı
Ve kanatlar yere inmeyecekler.
Taraf taraf, kol kol şu yamaçlardan
Açtıkça fetihler tarihi Türkün
Kubbeler erecek bir gün murada
Ve minareler dal verecek bir gün.
Geçerken altından bu loş kemerin
Menekşe menekşe gül güldür içi..
Kapanmaz kapısı Allah evinin
Ki beş vakit gürül gürüldür içi.
Çinliler çinliler taze çinliler:
Boyası göz nuru, fırçası kirpik...
Ey sanat ' Kuruyan dallarımıza
Bir yeşil yaprak ver ' demeye geldik.
Biri hattın; biri mermerin, tuncun,
Kurşunun sırrını aramış bulmuş; 
Yesari elinde 'Lafza-i Celal'
Sinan'da kubbeyle minare olmuş.
İşte bir kubbe ki söyler saati...
Yolcu ilk, dalgalar son cemaati,
Mavidir çinisi, yenidir adı; 
Mermerini sisler karartamadı.
Şahzade, Laleli, Haseki Sultan...
Hepsinin üstünde Süleymaniye...
Süleymaniyeden, Ayasofyadan
Yollar iner dal dal Yenicamiye.
Yelken yelken, seren seren geiler; 
Yamaçta, kıyıda, yolda Camiler,
Bu Horasan, mermer kurşun dağları
Omuzunda taşıdığı çağları.
Taşıyacak daha çağlar boyunca
Ve yer çekmeyecek, yere koyunca.
Yolları arkada bırakan hızla; 
Kanatlarımızla, atlarımızla
Aşarken toprağı, taşı, denizi
Bu kurşun memeler emzirdi bizi.
Böyle bir gemide, yendi suyu NUH...
Ve bu yelkenlerde, kanatlandı RUH...
<end>

<start>
Yaşamaktan mı yorgunum,bilmem
Seni günlerce beklemekten mi?
Yine yoldan geyik geyik sekişin
Gün sönerken mi,ay batarken mi?
Söyle:Memnun musun uzaklarda
Yuvan aydın gönülcüğün şen mi?
Yine kalsın mı, dizlerimde başın
Yine koynumda can çekişsen mi...
Kim sorar,ey hayat,kim düşünür
Ki vakit geç mi yoksa erken mi?
Söyle:Memnun musun uzaklarda
Yuvan aydın gönülcüğün şen mi?
Gökte kanatlar bizimdi...bilmezdik
Bu hafiflik kanat mı yelken mi;
Anlamaz,anlamazdık Allahım
Böyle yekpare can mıyız ten mi?
Söyle:Memnun musun uzaklarda
Yuvan aydın gönülcüğün şen mi?
Bilemem:Gizli gizli'gel'dediğin
Başka bir aşina mıdır,ben mi;
Kadehinden mi sarhoşum hala
Kadahlerinden mi?
Söyle:Memnun musun uzaklarda
Yuvan aydın gönülcüğün şen mi?
<end>

<start>
Yoksa şu yaprakta Yavuz
Yoksa şu sayfada Oğuz
Bizde yoğuz bizde yoğuz
Elimizden siz tutunuz
İmdadımıza koşunuz
Daha çoğuz daha çoğuz
Kervanımız dizi dizi
Bırakma Yarabbim bizi
Bizler yalnız sana kuluz....
<end>

<start>
Dolup taşar camekanlarda her çeşit sigara; 
           O eskidir, bu yeni... 
'En zararlı olan, hangi cinstir? ' dersen 
           Derim: 'İçilmeyeni! '
<end>

<start>
Elsizlere el,dilsizlere dil ver yeniden,
Lütfet,bize bin şanlı nesil ver yeniden,
Dünyayı alıp avcuna bir gün Tanrım,
Avcunda bu dünyaya şekil ver yeniden.
<end>

<start>
Türküm müjdeydi ülkeye
Gezdim söyleye söyleye
Bir gün söylemedim diye
Türküm beni tanımadı
Onlar bacım,onlar ağam
Onlardır sevincim tasam
Ahmet’im, Mehmet'im, Suna’m
Güllü’m beni tanımadı
Elimde doğmuş kuzular
Bir gün benden soğudular
Sordum ne oldunuz ne var
Sürüm beni tanımadı
Daha dün sözleştik şurda
Düğün hazırladım Yurda
Eller beni tanıdı da 
Sözlüm beni tanımadı
Yine sizinleyim dedim
Nasılsam öyleyim dedim
Çıkıp ta söyleyim dedim
Kürsüm beni tanımadı
Hırpalanmak ne kelime
Didik didik lime lime
Götürülürken ölüme
Ölüm beni tanımadı
<end>

<start>
Akran değiliz diye
Beni çevirme geri: 
Saçım ağarmış..fakat
Kararır, geceleri.
<end>

<start>
Selahattin Arıkan'a
Nerde istersen orda kal... yerleş; 
Yolcu, rü'yaya benziyor burası...
İşte bak: Bir küçük denizdir göl; 
Bir küçük kıt'a Ahtamar adası!
<end>

<start>
Onlar, almakta parsadan hisse...
Bize kalmakta kıssadan hisse!
<end>

<start>
Kalk yiğitim, yine dağbaşını duman aldı.
Parçalandı bir kıtanın toprakları,
Aslan payını aslan olmayan aldı..
Kalk yiğitim, yine dağbaşını duman aldı.
Tulgalı, tulgasız başlar alayı,
Kanadlı, kanadsız kuşlar..
Aşılmamış dağlar, çıkılmamış yokuşlar..
Dağları, taşları, akar sularıyla,
Şu tanıdık toprakta
Bir büyük dünya parçası
Fatihini aramakta.
Dünyayı ahretten ayıran
Duvarları yık da gel,
Ay doğar gibi, gün doğar gibi
Şu kıpkızıl ufuktan çık da gel!
Kalk yiğitim, yine dağ başını duman aldı.
Parçalandı bir kıtanın toprakları; 
Aslan payını aslan olmıyan aldı..
Kalk yiğitim, yine dağbaşını duman aldı...
<end>

<start>
Çadırtepe, Dumlupınar, 
Türbetepe, Adatepe...
Ki üstlerinden bir bulut
Geçti güller serpe serpe.
Türbe, otağ. kubbe, eyvan...
Adları Dicle'de Seyran, 
Fırat yollarında Aslan, 
Çukurova'da Kurttepe.
Kültür, Tınaz, Dua, Fikir...
Say sayabilirsen bir bir
Kemerlerdir, kubbelerdir
Bir yeni imana gebe.
Uzar sınırlar aşırı
Tepelerin kervanları; 
Biri mordur akşamları, 
Biri şafaklarla pembe.
Süslemişler yurdu yer yer...
Ki çocuğun geçer gider
Rüzgârlar alnını, seller
Eteğini öpe öpe.
Lâle, Menekşe tepesi...
Fakat hepsinin kubbesi
Allahüekber dağında
Allahüekber tepesi.
<end>

<start>
Yüz bulmadı benim uzattıklarım; 
Kapışıldı onun getirdikleri...
Onunki ezmeydi, şekerlemeydi; 
Benimki bir dostun mevlit şekeri!
<end>

<start>
Şiir okuyacağım..
Dinlemeye geliniz...
Çok da alkış istemem: 
İncinmesin eliniz!
<end>

<start>
Sana vermiş veren sulardan ses
Sana vermiş veren şiirden dil...
Yaratılmışsın ayrı topraktan...
Hamurun,toprağın bizimki değil!
Saçların var,ki başka türlü sarı
Gözlerin var,ki başka türlü yeşil
Yarı olmuş vücudun üstünde
Ne güzel şey çocuk yüzün ,çil çil!
Bu köpükler,bu dalgalar,bu güneş...
Hepsi birden diyor:'Geliş,serpil!'
Nefesin var,ki başka türlü sıcak
Gözlerin var,ki başka türlü yeşil
<end>

<start>
Yalnızlığın ne demek olduğunu ilk defa öğrendim
İlk defa sensiz çarptı yüreğim,
Gitarın tellerini ilk defa sensiz okşadım
Yıldızlara ela gözlerini unutarak daldım ilk defa
Baharda yeşeren yeni bir tomurcuk gibi,
Yeniden doğdum ayrılık mısralarında
Mavi semaların yalnız izlendiği bu alemde
Yangın dolu saatleri sensiz yaşa....................
<end>

<start>
Hangi eşikte, hangi akşamda
Ayrıldı yan yana yürüyen gölgelerimiz,
Hangi aydınlık yuttu seni
Nasıl taş taş ördüm be....................
<end>

<start>
Her cinsten, her milletten, her yaştan bir insan kalabalığı, gece en geç vakte kadar dolup boşalan kahveler, dansingler, tiyatrolar, en unutulmuş semtlerden nehrin iki yakasına doğru akan ve orada sahafların kasalarında biriken kitaplar, resimler, prodüksiyonlar, antikacı dükkânlarının, galerilerin, sergilerin bitmez tükenmez bolluğu, Pigalle’in, Monmartre’ın, Clichy’nin şehri hiç durmadan ve daima bir Dufy kompozisyonunun hafifliği ile, renkli kadın çamaşırları gibi geceye fırlatan ışıkları, garların her nefeste önlerindeki meydanları, kahvelerin tenteleri ve apartmanların çatılariyle beraber yutan, sonra lâhzasında korkunç bir sallantıda yerlerine iade eden dev ağızları, binlerce ağızdan sakızlanan fransızca, zenci âşık, şimalli sevgili, önünüzde bir takunya gibi tıkır tıkır yürüyen Japon kızı, yanıbaşınızda dikilen ve bir metre tepenizden size yolunu soran İskoçya’lı rahip, adım başında beyaz perde ciddiyetiyle öpüşen çiftler ve kahvelerin mahremiyetinde pek inanmadan onları taklit eden yaşlılar, san’at eserlerini lüzumsuz kılan vitrinler, büyük bahçelerin gök yüzünü mavi bir kumaş gibi kesip biçen hendesesi, küçük meydanların eski gravür sükunetleri, fıskiyelerin yalancı elmas çağlayanları, Louvre’dan Etoile’e doğru Bonnard renkleriyle kabaran akşam ve birdenbire bulunduğunuz caddeyi sarışın tebessümünün etrafında toplayan genç kadın ve onun insaniyet namına sizinle dostluğa hazırlanan at yapılı köpeği… İşte ilk günlerin Paris’i.
Henüz hiç birini kendi zamanımıza katmak fırsatını bulamadığınız, araya eşya ve insanlara hem kendileri, hem de sizden bir parça olmak imkânını veren o derunî fasılayı koyamadığınız için hepsi beraber ve iç içedir; hepsi birbirinden doğar ve birbirinde kaybolur. Hugo’nun evinin önünde akasya, Arc de Triomphe’un boşluğundan fırlar, Belford arslanı Delacroix’nın atölyesinin önündeki küçük meydanda mübalağalı yelesini kabartır. Sainte-Chapelle bir yangın feneri gibi Eiffel’in tepesine asılır ve Notre-Dame ile Louvre birbirine yapışık yürürler. Yalnız Seine nehri kendisidir. Her aralıktan bulanık ve uslu suların can sıkıntısını tekrarlar. Elinizdeki rehber istediği kadar bulvarları, caddeleri, sokakları başladıkları, bittikleri sokak, cadde ve bulvarlarla size anlatmaya çalışsın, hiç bir şeyi birbirinden ayırmak, sökmek kabil değildir. Bu acaip ve sürekli bayramda, bu üst üste ve cömert ziyafette birdenbire hiç bir şey düşünemez ve hatırlamaz olursunuz. Sanki çok hafif ve sihirli bir içki ile sarhoş olmuşsunuz. Etrafınızda bir yığın gizli varlık vardır. Girdiğiniz kahvelerde, anlattıkları hasret bir bıçak gibi tene yapışan Fransız türkülerinin acılığına benzeyen bir acılıkla içinize yerleşen, onlar gibi size hiç yaşamadığınız bir mazinin hasretini aşılayan, keskin kokulu Gauloise dumanlarının doldurduğu havada hakikaten görmekte olduğunuz çehrelerden büsbütün başka çehreler yüzer, çok âşinâ bakışlar sizi takip eder, fakat hiç birini tutamazsınız. Çünkü isimler de eşya gibi birbirine takılmış gelirler. Çünkü şehir hiç unutmadığı mazisini de yaşadığı an gibi size toptan verir; bu yüzden hiç bir hayal, tam ve bütün değildir; hiç bir düşünceyi sonuna götürmek imkânı yoktur. En iyisi, her şeyi bırakmak, yeni doğmuş bir insan gibi bu selde sürüklenmektir. Bir an bu zenginlikten sıyrılmak ve sadece kendiniz olmak için olduğunuz yerde gözlerinizi kaparsınız. Fakat kabil mi?
Hemen gene o an kulağınızda başka ve ikinci bir Paris, kend....................
<end>

<start>
Hayır, asıl seyahat imkânlarını sanatkârlarımıza, bizi kendimize ve dünyaya tanıtacak olanlara vermeliyiz. Çünkü asıl yaşatacak olan sanattır.
İnsanoğlunun garip bir hasleti vardır. Açlığa razı olur; fakat şahsiyetinin ve talihinin yarıda kalmasına razı olmaz. Yetişebileceğini bilen bir sanatkâr yetişmezse ıztırap çeker, kendisini ve etrafını zehirler. Sanat heyecanı tersine çevrilmeyegörsün.
Şüphesiz ki sanatkârlarımız fakir bir milletin çocuğu olduklarını, bulunduğumuz yapıcı devirde bir yığın imkânsızlık içinde çırpındığımızı, iki asırlık bir mazi seyyiesinin hesabını ödediğimizi, hülâsa ancak yirmi senenin içinde hayatımıza düzen ....................
<end>

<start>
Sarışın buğdayı rüyalarımızın,
Seni bağrımızda eker, biçeriz,
Acılar kardeşin, teselli kızın,
Zengin parıltınla dola....................
<end>

<start>
Biz, zaman kırıntıları,
Zaman sinekleri,
Tozlu camlarında günlerin sessiz kanat çırpanlar
Ve lüzumsuz görenler artık
Bu aydınlıkta kendi gölgelerini! 
Sanki siyah, simsiyah taşlar içinde
Siyah, simsiyah kovuklarda yaşadık biz,
Sanki hiç görmedik birbirimizi,
Sanki hiç tanışmadık!
Dünya bize öyle kapattı kendisini…
Neye yarar hatırlamak,
Neye yarar bu cılız ışıklı bahçelerde
Hatırlamak geçmiş şeyleri,
Bu beyhude akşam bahçesinde
Kapanırken üstümüze böyle
Zaman çemberi
Hatırlıyor yetmez mi
Güneşe uzanan ellerimiz!
Aynalar sonsuz boşluğa
Çoktan salıverdi çehremizi,
Yüzüyoruz,
İpi kopmuş uçurtmalar gibi.
Biz uzak seyircisi bu aydınlık oyunun,
Birdenbire bulanlar içlerinde
Gülüncün sırrını,
Ne kadar benziyoruz şimdi,
Aynı tezgâhtan çıkmış testilere
Bir şey, bir şey kaldırdı bütün ayrılıkları!
Baksak aynalara
Tanır mıyız kendimizi,
Tanır mıyız bu kaskatı
Bu zalim inkârın arasından
Sevdiklerimizi.
Ben zamanı gördüm,
İçimde ve dışımda sessiz çalışıyordu,
Bir mezar böyle kazılırdı ancak,
Yıldırımsız ve baltasız,
Bir orman böyle devrildi! 
Ben zamanı gördüm,
Kaç bakışta bozdu hayalimi,
Ve kaç düşüncede! 
Ben zamanı gördüm,
Şimşek gibi bir ânın ....................
<end>

<start>
Birdenbire ayağa kalktı ve eliyle trenin penceresinden işaret ederek:
-İşte, dedi, şu gördüğünüz küçük yol, şu iki ağaç arasında tepenin eteğine kıvrılan patika… Fevkalâde hiçbir tarafı yok değil mi? Hemen her yerde bol bol rasgelebileceğimiz alelâde bir şey… Bununla beraber nereye gittiğini, nereden geldiğini bilmediğim, bir dönemeçte kaybolan toz parçasından başka hiç bir tarafını tanımadığım bu yol benim hayatımda bütün bir sergüzeşttir.
Onbeş seneden beridir ki bu yolda her ay bir iki seyahat yaparım. Bu uzun şeridin iki yanında ve onun döne döne değişen ufkunda tanımadığım hiç bir şey yoktur. Yattığım yerden gözüme ilişen sivri bir kaya parçası, yalnız aydınlık havada ürperen tepesini gördüğüm bir ağaç, ne bileyim hatta daha alelâde bir işaretle bütün ufku kendi kendime canlandıracak kadar bu yolların aşinâsıyım, fakat yıllar var ki bu küçük yol parçasını, yol bile diyemeyeceğimiz bu dövülmüş kırmızı toprak genişliğini daima yeni, yepyeni bir şey gibi seyrettim. Onu her defasında görür görmez ürperdim, onda saadetlerin, hasretlerin, beklenilen şeylerin bütün güzelliğini ve şiirini duydum.
Şüphesiz bunda ilk defa gözüme çarptığı günün hususiyetinin de mühim bir hissesi vardır. İstanbul’dan soğuk ve yağmurlu bir günde ayrılmıştım, İlk çocuğum on gün evvel ölmüştü, karım hasta idi, başka üzüntülerim de vardı. Kısacası kaderle diş dişe, yumruk yumruğa olduğum günlerden biriydi.
Bilmem sizde de böyle midir; yolculuk benim üzerimde daima iyi ve unutturucu bir tesir yapar.
Istıraplarımızın, üzüntülerimizin mekânla, yahut hayatımızın tabii muhiti ile sıkı bir alâkası olsa gerek. Bir muharririn dediği gibi, falan yerde en kesif şiddetinde olan bir acı iki yüz kilometre daha ötede ve başka insanlar içinde biraz daha hafif ve daha kabil-i tahammül oluyor. Bununla beraber acıdan acıya fark var. Ve benimki acıların en büyüğü, evlât acısı idi, üstelik de yağmur yağıyordu.
Oh, size bu yağmurlu günlerin bende yaptığı aksülameli nasıl anlatmalı? Böyle günlerde ben değişir, büsbütün başka adam olurum. Başka bir adam, tam kelimesi değil… Bütün bir mazi, en kötü, en karanlık, en tamir edilmez taraflarıyla içimde canlanır, hortlaklarımla başbaşa kalırım. Böyle zamanlarda hayat sanki bütün çeşmelerini kapatır, yalnız bir tanesi, azap ve üzüntünün kaynağı kalır ve ben onun bulanık aynasında bütün ömrün en kötü muhasebesini yapa yapa kendimi seyrederim. Bu sefer de böyle oldu; her zaman ayak basar basmaz gündelik üzüntülerimden sıyrıldığım, yalnız kendimin olduğum Haydarpaşa garı bana bu sefer büyük ve karanlık bir lahit gibi geldi. Trene aynı ruh haleti içinde bindim. İzmit’e kadar hep aynı ıslak ve rutubetli hava içinde, tıpkı bir olukta seyahat eder gibi geldik. Hiç bir şey düşünmedim, hiç kimseyi görmedim, sadece vagonların üstüne ve pencerelerin camlarına değdikçe yağmurun çıkardığı sesi dinledim. Bir tabutta uyuyanlar yeraltının mutlak sessizliğinde kendi nabızlarını ancak böyle dinlerler.
Zaman zaman içimdeki boşluğu kısa bir şimşek gibi oğlumun hatırası deliyor, bir an için onun küçücük ve muztarip yüzü, bir büyük örümcek gibi yağmurun dört bir tarafıma gerdiği kül rengi üzüntü ağlarının içinde uzanıyordu. O zaman ben bu hayalden kurtulmak için ellerimle yüzümü kapatıyor, biteviye yer değiştiriyordum. Sonra tekrar yağmurun sesine dalıyor, tekrar bu ince ve muzır ağın altında insana sıkıntının ve kâbusun bizzat kendisi gibi görünen, güneşsiz, renksiz hayalet manzaralara dalıyorum.
İzmit’ten sonra uzun bir müddet yine böyle sürdü, sonra yağmur biraz diner gibi oldu, gök yükseldi; bulutların arasından çamur rengindeki dünyaya, başka renkler, iki gün süren bu kötü havanın unutturduğu sıcak kuvvetler girdi. Ve tren yavaşladı. O zaman ben, bu küçük yolun üzerinde iki günden beri ilk defa küçük bir güneş parçasını, küçük ve aydınlık bir halı gibi serilmiş buldum. Islak söğüt dallarına sevinçle yayılan ve sonra orada, yerde sıcak ve aydınlık bir müjde gibi biriken güneş… Ve aynı zamanda, bütün içimi altüst eden acaip akisli uğultu… O anda içimden geçenleri nasıl anlatmalı? Bu aylarca toprağın karanlığında kaybolan bir göğün birdenbire küçük bir filizle mavi havaya ve aydınlığa kavuşması gibi bir şeydi. İşte o zamandan beri bu yol, birçoğu, binlercesi gibi birkaç, yüz metre sonra küçük bir Anadolu köyünün inzivasında kaybolacağına hiç şüphe olmayan bu küçük ve sade yol benim için mahiyetini değiştirdi.....................
<end>

<start>
Yavaş yavaş aydınlanan
Bir deniz altı âlemi,
Yosunlu bir boşluktan
Çekiyor kendine beni
Bir yıldız uzaklığında
Uyanıyor birer birer
Ürkek bulanıklığında
Zamanı bölen şekiller.
Ey sükûtun bir nefeste
Yaktığı billur âvize! <....................
<end>

<start>
Bendedir korkusu biten şeylerin
Çelik gagasında fecri taşıyan....................
<end>

<start>
Bu akşam, bu tenha saati ömrün,
Uzak servilerin arkasında gü....................
<end>

<start>
Deniz ufkunda batan güneş
Ve kekin çığlığı kuşların; ....................
<end>

<start>
Mektubunuza vaktinde cevap veremedim. Maalesef kâtibim yok. Halbuki şair, muharrir ve üniversite hocası olarak işim epey fazla. Lise sınıflarını, vaktiyle efsanevî denebilecek uzak bir çağda, yani 1918-1919 yılları arasında, benim gibi Antalya'da okuyan ve beni merak eden bir genci hiçbir şekilde bekletmek istemezdim.
Edebiyatı gerçekten seviyor musunuz? Eserlerimle temasınız var mı? Buralarını bilmiyorum. Mektubunuzda beni layıkıyla okuduğunuzu gösteren bir emareye rastlamadım. Yalnız, lise talebesisiniz ve Antalya'dasınız. Yani 1918-1919 yılları arasında aşağı yukarı benim yaşadığım hayatı yaşıyorsunuz. İşte size bunun için yazıyorum. Bulunduğunuz memleketin, belki de orada doğdunuz, hayatımda mühim bir yeri vardır. Sizin sahillerinizde, o denize bakarak, o lodos dalgalarını seyrederek, benim gençliğimde şimdikinden çok az verimli olan meyve bahçelerinde dolaşırken ilk şiirlerimi tasavvur ettim ve edebiyattan başka bir şey yapamayacağımı anladım. Yavaş yavaş bir hülya adamı oldum.
Hayatımı herhangi bir antolojide bulabilirsiniz. 1901'de doğdum. Babam kadıydı. Bu yüzden çocukluğum daha ziyade onun Anadolu'da tayin olduğu yerlerde geçti. İstanbul'da iki memuriyet arasında kalıyorduk. Ergani madeninde üç yaşımda iken bir gün kendime rastladım. Çok karlı bir gündü. Ben sıcak ve buğulu bir camdan karla örtülü bayıra bakıyordum. Sonra birdenbire kar tekrar yağmaya başladı. Bir çeşit çok lezzetli bir hayranlık içinde kalmıştım. Bu ânı her karlı günde hatırlar ve yağmasını beklerim.
Ergani'den sonra Sinop'a gittik (1908-1910) . Orada denizle dost oldum. Çocukluğumun en büyük zevki bir berzahta kurulu şehrin iki yanındaki deniz kıyısında oynamaktı. Tophane tarafında (asıl ticaret limanı)  bir yerde Delibaş diye bir ustanın gemi imalâthanesi vardı. Ben yedi, sekiz yaşımda bu geminin gönüllü işçileri içindeydim. Fakat arka taraftaki kumlukta dalgaların gelişini seyretmekten hoşlanırdım. Sonradan Şile ve Kilyos'a benzediğini öğrendim. Hiçbirisi kumluk sahilde dalgaların birbiri ardınca çığlar halinde gelişi kadar güzel olamaz.
Siirt'te uzak dağlara akşam saatlerinde çöken yalnızlığı ve yıldızlı geceleri tanıdım. Yazları çok sıcak olan bu memlekette damlarda yatardık. Yıldızlı gece beni büyülerdi sanki. Sonsuzluk dalga dalga vücudumu ve ruhumu doldururdu. Bir Sümer rahibi gibi muhayyilem hep yıldızlarla meşguldü. Sırrın içinde yüzerdim. Buna akşam saatlerinde uzak dağların o korkunç yalnızlığını, o ezici morluğu ilave edin. Kerkük'te yine damlarda yatardık (1913-1914) . Yine gece ve yıldızlar. Şimdi kaybettiğimiz bu şehre on üç yaşımda gelmiştik. Üç evde oturduk. Üçünün de geniş bahçeleri vardı.
Antalya'ya 1916 sonbaharında geldik. Epeyce büyümüştüm. Tek başıma, geceleri deniz kıyısında veya kayalıklarda, Hastahanebaşı'nda gezmek hakkım vardı. Karanlık epeyce inip de kayaların gölgesi beni korkutana kadar orada kalırdım. Denizin iki manzarası beni çıldırtırdı. Biri bu kayaların sahile bakan yerinde sabah ve akşam saatlerinde durgun denizin ışığıyla dipteki taş ve yosunlarla aldığı manzara, biri de öğle saatlerinde güneş vuran suyun elmas bir havuz gibi genişlemesi. Bunlar benim muhayyilem için büyük manaları olan şeylerdi. Bu manalar sade güzel değildiler, bana bir türlü çözemediğim bir hakikati veya sırrı anlatıyorlardı.
Bir gün İstanbul'a tahsile gönderecekleri gün, Hastahanebaşı'na giden bu manzara ile bir daha karşılaştım. Fakat büsbütün başka şekilde. Dostlarım Ali Kemahlı ile Nail'in evlerine gidiyordum. Bu evle yandaki evin arasındaki boşluktan yine güneşin bütün bir saltanat içinde dinlendiği durgun denizi gördüm. Hiçbir şey insana bu kadar yakın ve buna rağmen ezici şekilde güzel olamazdı. Manzara, söylediğim gibi, benim için yeni değildi. Gideceğim e....................
<end>

<start>
İkiz hayaletler gibi yürüdük 
Puslu aydınlıkta o bahar günü 
Gece, bir tepeden seyrettik, büyük 
Yıldızların suya döküld....................
<end>

<start>
Bir kadın başı duvarda
Uzanmış süzüyor beni,
Ve gülünç kuşlar dallarda
Kırpıyor kirpiklerini.
Eriyen parmaklarımd....................
<end>

<start>
Evinizin önünde dolaşsam
Seni bulamazdım,
Sen gözlerin....................
<end>

<start>
Geçen gün bir kadın gördüm,
Kucağında bir çocuk vardı.
Yüzü kehribar rengindeydi.
Ne oldu sana bebek dedim
Noldu da böyle zayıfladın?
Çocuk yüzüme bakıp güldü.
Geçen gün bir çocuk gördüm
Yüzü kehribar rengindeydi.
Geçen gün bir gelin gördüm
Gelinin yüzü gül rengindeydi.
Kocasının koluna asılarak gider.
Ne oldu gelin sana dedim,
Noldu da böyle güzelleştin?
Gelin yüzüme bakıp güldü.
Gözleri zeytin rengindeydi.
Çok güvenme haline gelin dedim
Bir gün....................
<end>

<start>
Bir yandan türkü söyler
Bir yandan yürür ağlıyarak,
Sevdası rüzgâr gibi iter
Dere boyunca yalnayak.
Nilüferler gibi solgun Ophelia!
Yanaklarına yapışır saçları.
Açılır etekleri ....................
<end>

<start>
Önce gelincikleri yolduk,
Nar ağaçlarını tuttuk kurşuna,
Ardından andızları devirdik
Aptallık, bilinçsizlik, bi....................
<end>

<start>
İstanbul boğazından beyaz
Gemiler g....................
<end>

<start>
Pınarlardan içiyorum seni
İnce ve mavi bileklerinden, 
Kısrak memelerinin gürlüğünde
Sabah bahçelerinin serinliğinden.
Kaç yaşıma gelirsem ge....................
<end>

<start>
Bir gül taze durur bahçede
Yaprakları diri.
Sen beyaz güllerin en beyazı
Sabahlar kadar iri.
<end>

<start>
Sen petekte bir gömeç bal gibisin! 
Renksin yazdan kıştan, tazeliksin bahardan.
Yapraklarda dolaşan serin bir rüzgarsın ki
Her gün eser d....................
<end>

<start>
Neden kadınlar böyle sıcak?
Neden kadınlar böyle taze?....................
<end>

<start>
Tokat'la Niksar arasında
Bir küçük ev görünür uzaktan
Kütükten duvarlı, önünden çeşme akar
Yeşermiş gibi topraktar
Yağmur yağar camlarına dökülür
Benim yüzümdür çizilencamlarda
Yalnızlığın sesidir, rüzgar değil....................
<end>

<start>
Çamlıbel'den Tokad'a doğru
Tozlu yolların aktığı ırmak!
Ben seni çoktan unuttum;
Sen de unuttun mu, dön geri bak.
Atların kuyruğu düğümlü,
Bir yandan yağmur yağar, ıslak;....................
<end>

<start>
Tüketme nefesini maviş kızım
Bildiğin Türkçe kıt gelir masallarıma
Sözden sazdan anlamazsın
Kuştan yapraktan haberin yok

Biz yaşlılar neler de bilmeyiz
Hele sen belle dilimizi
Biliriz de güzel laf etmesini
Çekiniriz konuşmaktan
Yazmasını bilir yazamayız

Üzme beni yum gözl....................
<end>

<start>
Bir nagant tabancam olsa benim
İnce bilekli yar! 
Dünyaya ....................
<end>

<start>
Bir halin var seviyorum
Küçük ellerinden daha çok
Bir halin var özlüyo....................
<end>

<start>
Vücudun çıra gibi tutuştu tutuşacak
Saat üçe doğru bir temmuz gününde, 
Yani beni düşüneceksin, ya da bir başkasını
Gülecek, konuşacak, dinleyeceksin
İncecik parmakların saçlarının içinde.
O zaman kim ....................
<end>

<start>
Senin ellerini
Öpmeye kıyamam....................
<end>

<start>
Bazı karşıma çıkıyorsun,
Tanıyacak gibiyim seni.
-Gel biraz konuşalım,diyorum.
Cevap vermiyorsun.
-Ellerin titrer miydi eskiden? 
Dumanlı mı görüyordu gözlerin? 
Padişahlar gibi hayal mi kurardın? 
De bana,diyorum,susuyorsun.
-Kitap okumayı severdin,....................
<end>

<start>
Daha ben ölmeden paylaşın
Sabrım zamanım karımın olsun
İşte boş cüzdanım cebimde
Oğullarıma kalsın....................
<end>

<start>
Gözlerin gözlerime değince
Su katılıyor rakıya
Denizler açılıyor önümde.
Üç çeşit deniz var bildiğim: 
Birincisi süt liman deniz.
İlkgünün özenle okşadığı, 
Gökyüzüyle kaynaşan deniz.
İkincisi dalgalı oynak, 
Bir kedi gibi önce sokularak
Sonra tozu dumana katan deniz.
Balıklara beşik sallayan deniz.
Üçün....................
<end>

<start>
Kimsenin başına gelmemiştir
Benim başıma gelenler.
Hangi günüm sevinçli geçti?
Elbette tadı var bu alemin
Ağaçların çiçekleri var,
Kadınların sıcak dudakları,
Bin bir türlü hali var denizlerin.
Evimdeyken bu saatte ben
Çarşıya ekmek almaya giderdim,
Şehirli bir kadın gibi ....................
<end>

<start>
Ararat dağı anamın pişirdiği 
Çocukluğumda yediğim nişastadır. 
Yıldız dağı bir ekilmiş tarladır 
Mevsim mevsim yıldızların....................
<end>

<start>
Yurdumuz uçsuz bucaksız,
Gökte yıldız kadar köylerimiz var.
Ama uzak, ama harap, ama garipsi..
Alın benim gönlümden de o kadar.
Uzak köylerimizde kuşlar gibi
Her sabah çocuklar size uçar.
Ama küçük, ama büyüyen, ama güleç..
Alın benim gönlümden de o kadar.
Siz kara göklerin yıldızları,
Işıtın yurdumuzu sabaha kadar! 
Ama düşe kalka, ama yiğit, ama umutlu..
Alın benim gönlümden de o kadar.
Ç....................
<end>

<start>
Edirneden Ardahana kadar 
Bir toprak uzanır,
Boz kanatlı üveyikler üstünden uçar
Ardahandan Edirneye
Edirneden Ardahana kadar.
Kopdağında akar bir çeşme var
Serçe parmak kalınlığında suyu
Haram etmiş gece gündüz uykuyu
Akar da akar.
Samsunun evleri denize bakar
Sokakları yosun içinde; 
Çaparlar, takalara, mavnalar,
Bilyalar gibi suyun yüzünde
Bir iner bir kalkar.
Kazovadan bir yar s....................
<end>

<start>
Bir gece habersiz bize gel 
Merdivenler gıcırdamasın 
Öyle yorgunum ki hiç sorma 
Sen halimden....................
<end>

<start>
Yüzlerce, binlerce bit vardı 
Çarşaflar, giysiler üzerinde, 
Kimi yayılırdı, koyun sürüsü, 
Kimiyse yanaşık düzende...
İşte Doğu bu. Bit, deprem ve acı. 
Mutluluk dediğin, bir lavaş ekmek. 
Bir avuç a....................
<end>

<start>
Yorgunsun, uzaklardan gelmişsin, 
Yitirmişsin ne varsa birer birer. 
Bir sağlık, bir sevinç, bir umut 
On....................
<end>

<start>
Şimdi İzmir'de sabahın sekizi
Karşıyaka'da, Alsancak'ta, Güzelyalı'da
Bir ağ dolusu balık gibi gençliğimizi
Daha yeni çektik denizden, rüyalarımızı da...
Türküler övüyor sevgimizi
Şimdi İzmir'de sabahın sekizi
Şu deniz, şu gemiler, bizim malımız
Altın saçar gibi....................
<end>

<start>
Umutsuzdu, yalnızdı, hali yoktu, 
Canı çok yanıyordu günlerden beri. 
Ne alnında dolaşan bir dost eli 
Ne yardım isteyecek kimsesi vardı, 
Ne Tanrısı, ne de peygamberi.
Günlerdir karanlık deliklerde 
....................
<end>

<start>
İstanbul'da bir sevdiğim vardı 
Keçi yavrusuna benzer, 
Rüzgar eserdi hafiften gözlerinde 
Halden anlardı.
Bütün Şehzadebaşı bilir hikayemizi, ....................
<end>

<start>
Ben yalnızlığı 
Gökte uçar gördüm. ....................
<end>

<start>
küçük dünyalarında
yoğurdular hamurlarını 
umutlarıyla
ve sevgiyle katık ettiler
insandılar
ulaşılmayacak kadar uzak
ve inanılmaz sıcaktılar
iliklerine kadar cesur
iliklerine kadar korkaktılar
insandılar
yoklukların ortasında
merhametlerin ve acımasızlıkların mimarıydılar
her an dost ve düşmandılar
insandılar
<end>

<start>
Hey oğul, güzel oğul, avucunda kıskıvrak: 
Vaktin dönek aynası, bir de saatli orak.
Sen ay gibi büyürken, serpilip gelişirken
Hepten çokmuş görünür kim varsa seni seven.
Yıkımlara egemen olan Doğa tanrıça
Seni geri çekiyor sen hızla yol aldıkça: 
Amacı, hünerini sende kanıtlayarak
Zamanı rezil etmek, sefil anlara kıymak.
Şimdi gözbebeğisin, ama kork ondan, çünkü
Tuttuğu hazinesi sonsuz onun olmaz ki.
Ertelese de er geç hesabı kapanacak: 
Yapacağı ödeme sen olacaksın ancak.
<end>

<start>
Kölen olmuşum senin, elden başka ne gelir, 
Gece gündüz el pençe divanım buyruğuna; 
Geçirdiğim saatler baştan başa bir hiçtir 
Sen buyurmuş değilsen çabalarım boşuna. 
Senin için, sultanım, saatleri gözlerken 
Ben kimim ki küseyim sonu gelmez günlere, 
Kara kara düşünmem, acı çekmem özlerken 
Uğurlar olsun dersen kölene sen bir kere 
Ben kimim ki kıskanıp kuşkulanıp sorayım 
Kimle içli dışlısın, nedir yaptığın işler; 
Derdim günüm put gibi düşünmeden durayım, 
Mutlu kıldıklarını bilmek içime işler. 
Öyle körkütük sadık bir köledir ki sevda, 
Seni kötü göremez bin kötülük yapsan da.
<end>

<start>
düşünüyorum da, dünyada büyüyen ne varsa, 
bir an tutunabiliyor yetkinlik noktasında; 
şu koca sahnede sergilenen tüm oyunlarsa, 
gizliden gizliye hep yıldızların etkisinde. 
bakıyorumda, bitkiler gibi çoğalıyor insanlar, 
aynı gökten açılıyor ya da kapanıyor yolları; 
gençlikte kabarıyor, inişe geçince sönüyorlar, 
silinmeye başlıyor akıllardan gösterişli günleri. 
o görkemli gençliğin geliyor gözlerimin önüne; 
savruk zaman belki çöküşle tartışmaya girdi bile, 
gençlik gününü, karanlık geceye döndürsek mi diye. 
         AMA SEVGİN UĞRUNA ZAMAN'LA SAVAŞI SÜRDÜREN BEN, 
        YENİDEN AŞILIYORUM SANA, O NE GÖTÜRÜRSE SENDEN...
<end>

<start>
Artmasını isteriz en güzel varlıkların
Güzelliğin gül yüzü solmasın diye asla.
Bir güzel, yaşlanıp da göçünce bugün yarın
Anısı yaşar yine körpecik yavrusuyla:
Ama can yoldaşındır kendi parlak gözlerin.
Kendi ateşin besler ruhunun alevini:
Kıtlığa çevirirsin bolluğunu her yerin,
Kendi düşmanın gibi, ezersin can evini.
Şimdi sen yeryüzünün taptaze bir süsüsün,
Varlığın çiçek dolu bahardan müjde taşır,
Ama kendi koncanda ruhunla gömülüsün.
Pintiliğin arttıkça kendi sonun yaklaşır.
___Dünyaya acımazsan, oburlar gibi ancak
___Varlığın da mezar da güzelliği yutacak.
<end>

<start>
Hoşça kal! Değerin çok yüksek, tutamam seni,
Biliyorum kendine ne paha biçtiğini; 
Özgürlüğe kavuştun alıp değer belgeni,
İptal ettik sendeki hakkımın senedini
Nasıl tutarım seni, sağlamadan iznini,
Neyim var hak edecek senin zenginliğini,
Bu eşsiz armağana kim layık görür beni? 
Bana verilmiş berat, donup buldu vereni.
Sen vermiştin kendini, bilmeden değerini
Ya da bana vermekle hata işlediğini,
Bir yanlış anlamanın sonucu hediyeni; 
Ama, o yine buldu hatayı düzelteni
Sen benimdin: rüyanın görkemleriyle doldum.
Ben uykuda sultandım, uyanınca hiç oldum
<end>

<start>
Ah, sen kalbimi ezdin geçtin gaddarlığınla; 
Şimdi üstüme atma tüm kötülüklerini! 
Beni gözünle değil, şu dilinle yarala,
Hileyle değil, gerçek gücünle öldür beni.
Gözüme baka baka, 'Sevdiğim başkası,' de; 
Canım, başka bir yana çevirme o bakışı; 
Türlü aldatmalarla yaralamak da niye,
Zaten savunma gücü nedir ki sana karşı? 
Seni bağışlasam mı? Ah, sevgilim bilir ki
Güzelim bakışları olmuştur bana düşman.
Düşmanları hep benden öteye çevirir ki
Başkaları devrilsin o amansız oklardan.
Vazgeç, işte ben artık yarı ölüyüm ama,
Bak da büsbütün öldür beni, son ver acıma...
<end>

<start>
Aynaya bak da şunu gördüğün yüze söyle: 
Sıra gelmiştir artık bir yaze yüz yapmana, 
Güzelliğini hemen yenilemezsen şöyle, 
Yeryüzü yoksun kalır, lanetlenir bir ana.
Hiçbir güzel var mı ki el sürülmemiş rahmi
Senin sürdüğün çiftin ekinini tepecek? 
Sırf kendini sevmenin mezarını ister mi, 
Geleceği ahmakça durdurur mu bir erkek? 
Sen annenin aynası olmuşsun da o sende
Bulmuştur gençliğinin güzelim baharını; 
Kendi dinç varlığınla görürsün pencerende
Kırışıklara rağmen, şu altın yıllarını.
  İstersen ki varlığın unutulsun bitsin, 
  Bir kuru başına öl, izin de ölüp gitsin.
<end>

<start>
Gözlerim ressam rolünü aldı ve kabartma çizgilerle, 
Güzelliğinin biçimini gönlümün levhasına çıkardı; 
Bedenime gelince, o da bu resmin çerçevesi oldu işte; 
Malum, resmin konumundan bilinir usta ressamın sanatı.
Seni olduğu gibi yansıtan resim nerde diyorsan, 
Ressamın içine bakıp hünerini orda görmelisin; 
Camlarının parlaklığını senin gözlerinden alan, 
Göğsümdeki sergide asılı resme ulaşmalısın.
İşte bak, gözler gözler için neler yapıyor! 
Gözlerim senin şeklini çizdi, seninkilerse, 
Gönlüme açılan birer pencere; güneş de bayılıyor
Onlardan içeri bakmaya, sen varsın diye içerde.
      Ama gözlerin sanatında yine de bir eksiklik var: 
      Gördüklerini çiziyorlar yalnız, yüreği tanımıyorlar.
<end>

<start>
Bazan geçmiş günlerden kalanları anarım
Bir araya gelince hoş sessiz düşünceler; 
Aradığım şeylerin yokluğuna yanarım
Gönlümü yitenlerle çektiğim yaslar deler:
Yaş bilmeyen gözlerim boğulur da yaşlara
Ölüm gecesindeki sevgili dostlar için
Depreşir yüreğimde nice kapanmış yara
Yitip gitmiş yüzlere inlerim için için.
Geçmiş yaslar yeniden beni yürekten vurur
Acıları saydıkça bir bir içim kan ağlar; 
Gönlüm eski dertleri anıp çile doldurur.
Borcum bitmemiş gibi yine keder borcum var.
Ama sevgili dostum seni andım mı yeter:
Bütün yitenler döner bütün acılar biter.
<end>

<start>
Her gözün takıldığı o bir-içim-su yüzü
Özenle, incelikle yaratan şu saatler
Birer zalim olup da vurunca yaman gürzü
O eşsiz güzellikten kalmaz hiçbir hoş eser.
Durmak bilmeyen zaman, yaz’ı söküp götürür,
Yok eder iğrenç kışın kucağına atarak; 
Özsu, ayazda donar, sağlam yapraklar çürür:
Güzellik kar altında, her yöne çıplak, çorak.
Özsuyu çiçeklerden çekip almamışsa yaz,
Cam duvarlar içine kapatmamışsa onu,
Güzel göçüp gidince güzellikten iz kalmaz:
Gelir, kendisi gibi, anılarının sonu.
___Özsuyu çekilmişse, kış gelince o çiçek
___Kupkuru kalsa bile, tatlı özü sürecek.
<end>

<start>
Yola koyuldum ama, ilerlemek ne de zor; 
Şu yorucu yol var ya, ben sonuna vararak
Rahata kavuşmayı umarken, şöyle diyor:
“Sen ne kadar gidersen dostun o kadar ırak.”
Beni götüren hayvan, üzüntümün yorgunu,
Güçbelâ yürür benim dert yükümü taşırken; 
Zavallı, bir sezgiyle öğrenmiş sanki şunu:
Binicisi hız sevmez senden uzaklaşırken.
Kanlı mahmuzum bile onu öne süremez
Sağrısını öfkeyle bazen dürtükleyince; 
Yalnız inilder de, başka yanıt veremez,
O, derisini deşen mahmuzdan keskin bence.
___çünkü o inleyişten şu doğuyor kafamda:
___benim derdim önümde, sevincimse arkamda.
<end>

<start>
Ağır gözkapaklarım, yorgun gece içinde
Hayalinle apaçık kalsın, dileğin bu mu? 
Sana benzer gölgeler, gözümle eğlensin de
Keyfince parçalayıp geçsinler mi uykumu? 
Gönderdiğin, ruhun mu canevinden uzağa
İşlerime gözkulak olsun, düşürsün diye
Aylak saatlerimi, utancımı tuzağa: 
Hasedine, kuşkuna yardakçılık etmeye? 
Hayır, sevgin çoksa da büyük değil o kadar
Benim kendi aşkımdır vermeyen uyku durak, 
İşte öz sevgim, dirlik düzenliğimi bozar
Senin uğruna bana hep nöbet tutturarak.
Ben bekçinim, sen başka yerlerde uyanıksın: 
Benden uzaksın, sana başkaları çok yakın.
(İngilizce'den çeviren Talat Sait Halman)
<end>

<start>
Ne olursun gönlüme sakın vefasız deme
Ayrılık zayıflatmış sansan da alevimi.
İkisi de bir bence: veda etmek kendime
Ya da söküp götürmek bağrından can evimi:
Sevgi yuvam bağrındır; gezsem de boş ve üzgün
Er-geç yolcular gibi döneceğim bağrına
Günlerle değişmeden dönmem gerektiği gün
Göz yaşları dökerek kara lekem uğruna.
Varlığım ne çekse de her canı kuşatarak
Günaha dürtükleyen iştahların elinden
İnanına lekelenmez can evini satarak
Bir hiç uğruna geçmez senin zengin sevginden;
Şu koskoca dünyaya bir hiç der geçer gönlüm
Yalnız sen her şeyimsin dünyada güzel gülüm.
<end>

<start>
Kendimi her zaman mutlu hissederim. 
Neden biliyor musunuz? 
Çünkü kimseden bir şey ummam, beklentiler daima yaralar. 
Hayat kısadır, öyleyse hayatınızı sevin. 
Mutlu olun ve gülümsemeye devam edin. 
Sadece kendiniz için yaşayın ve konuşmadan önce dinleyin, 
Yazmadan önce düşünün, harcamadan önce kazanın, 
Dua etmeden önce bağışlayın, incitmeden önce hissedin, 
Nefret etmeden önce sevin, vazgeçmeden önce çabalayın, 
Ölmeden önce yaşayın. 
Hayat budur, onu hissedin, 
yaşayın ve ondan hoşnut olun.
<end>

<start>
Vazgeçtim bu dünyadan tek ölüm paklar beni,
Değmez bu yangın yeri, avuç açmaya değmez.
Değil mi ki çiğnenmiş inancın en seçkini,
Değil mi ki yoksullar mutluluktan habersiz, 
Değil mi ki ayaklar altında insan onuru,
O kız oğlan kız erdem dağlara kaldırılmış,
Ezilmiş, hor görülmüş el emeği, göz nuru,
Ödlekler geçmiş başa, derken mertlik bozulmuş,
Değil mi ki korkudan dili bağlı sanatın, 
Değil mi ki çılgınlık sahip çıkmış düzene,
Doğruya doğru derken eğriye çıkmış adın, 
Değil mi ki kötüler kadı olmuş Yemen e,
Vazgeçtim bu dünyadan, dünyamdan geçtim ama, 
Seni yalnız komak var, o koyuyor adama.
Çeviren: Can Yücel
<end>

<start>
Kendini boşuna harcamış olur insan,
Dilediğine erer de sevinç duymazsa.
Yıktığın hayat kendininki olsun daha iyi,
Yıkmakla kazandığın şey, kuşkulu bir mutluluksa.
<end>

<start>
Yıldızların gözdesi olanlar övünsünler
İkballe, iktidarla, alımlı ünvanlarla; 
Kader vermediyse de bana böyle bir zafer,
Mutluyum en saydığım beklenmedik şanlarla.
Hükümdar gözdeleri ne güzel yaprak açar; 
Güneşteki kadife çiçeğidirler ancak:
İçlerinde gömülü kalır kibirler, şanlar,
Çünkü kaş çatıldı mı her görkem yok olacak.
Savaşlarda gücüyle ün salan bir kahraman
Bin zafer kazansa da düşmeye görsün bir kez,
Adı silinir şeref defterinden o zaman,
Mertlik destanı artık anılarda süremez. 
Ben sevdim, sevildim ya; hepten mutlu yaşarım
Yoldan çıkartılamam, ne de yoldan şaşarım.
<end>

<start>
Tanrı beni ilk başta sana kul yaptı, 
Sonra keyfine el koymayı kurmamı yasak etti. 
Ya da özlem duymamı hesaplı zamanlara, 
Kölenim ya, boş vaktin olsun diye bekletti. 
Ah, bırak katlanayım, el pençe divan: değer, 
Senin özgürlüğünün tutuklu yokluğuna, 
Her mihnete sabreder, her azara baş eğer, 
İncittin diye hiç suç yüklemez bile sana. 
Sen nerde olursan ol, yetkin, güçlü, özgürsün, 
Hâkimsin dilediğin gibi kendi vaktine, 
Canın neyi isterse varsın o keyif sürsün, 
Kendine suç işlersen kendin bağışla yine. 
Beklemek cehennemdir, ama beklerim seni, 
İyi kötü demeden, suçlamadan keyfini.
<end>

<start>
Kötü bilinmektense, iyisi mi, kötü ol,
Zaten lekeliyorlar kötü değilsen bile; 
Keyif senin hakkındır, ama harcarlar bir yol; 
Bizim içimiz temiz, onlar bakar kem gözle.
Yoksa, başka sahte ve kahpe gözler nereden
Çıkarır içimdeki coşkulu, çapkın kanı? 
Zaaflarıma bakıp - onlar benden beterken-
Niye kötülüyorlar bence iyi olanı? 
Hayır, ben neysem oyum. Bende bunca günah var
Diyenler ayna tutar kendi günahlarına:
Ben ne kadar doğruysam o kadar eğri onlar,
Habis düşünceleri yargı olamaz bana,
Meğer ki hepten şuna inansınlar: her yerde! 
Herkes kötüdür, hem de iktidar kötülerde.
<end>

<start>
Bazen geçmiş günlerden kalanları anarım
Bir araya gelince hoş sessiz düşünceler; 
Aradığım şeylerin yokluğuna yanarım
Gönlümü yitenlerle çektiğim yaslar deler:
Yaş bilmeyen gözlerim boğulur da yaşlara
Ölüm gecesindeki sevgili dostlar için
Depreşir yüreğimde nice kapanmış yara
Yitip gitmiş yüzlere inlerim için için.
Geçmiş yaslar yeniden beni yürekten vurur
Acıları saydıkça bir bir içim kan ağlar; 
Gönlüm eski dertleri anıp çile doldurur.
Borcum bitmemiş gibi yine keder borcum var.
Ama sevgili dostum seni andım mı yeter:
Bütün yitenler döner bütün acılar biter.
Sevgisinin kepaze edilmesine,
Kanunların bu kadar çabuk yürümesine,
İyi insanın kötülere kul olmasına,
Bir bıçak saplayıp göğsüne kurtulmak varken? 
Kim ister bütün bunlara katlanmak,
Ağır bir hayatın altında inleyip terlemek,
Ölümden sonraki bir şeyden korkmasa,
O kimsenin gidip de dönmediği bilinmez dünya,
Ürkütmese yüreğini? 
Bilmediğimiz belâlara atılmaktansa,
Çektiklerine razı etmese insanı? 
Bilinç böyle korkak ediyor hepimizi:
Düşüncenin soluk ışığı bulandırıyor
Yürekten gelenin doğal rengini.
Ve nice büyük, yiğitçe atılışlar
Yollarını değiştirip bu yüzden,
Bir iş, bir eylem olma gücünü yitiriyorlar.
Ama sus, bak güzel Ophelia geliyor.
Peri kızı dualarında unutma beni,
Ve bütün günahlarımı
<end>

<start>
Nasıl dönüp geleyim bedenim dinç, gönlüm şen? 
Dinlenmek nimeti hiç nasib olmaz ki bana? 
Günün cefası, huzur sağlayamaz geceden:
Gün gecenin, gece günün kıyar canına.
Kanlı bıçaklı iki düşman değiller sanki.
Elele verip bana başlarlar işkenceye:
Biri hep işe koşar, hep sızlanır öteki
Çalışmak beni senden uzaklaştırdı diye.
Günü hoş tutmak için “Sevgilim parlak” derim,
“Aydınlatır gökleri bulutlar kararmışken.”
Yağız yüzlü geceyi över, diller dökerim:
“Yıldızlar kör olunca sevgilimdir nur döken.” 
Ama gün, işte her gün çilemi uzatıyor; 
Gece, işte her gece derdime dert katıyor.
<end>

<start>
Toy diye yeren de var seni, sürtük diye de; 
Gençsin, uçarısın da güzelsin diyen de var; 
Kusura da tapılır sende, güzelliğe de:
Gül yüzün göründü mü hiçe iner kusurlar.
Nasıl ki tahta çıkmış ecenin parmağında
Herkesi hayran eder en değersiz mücevher,
Ne aksaklıklar varsa senin öz varlığında
Hepsi dosdoğru olur, gerçek yerine geçer.
Hain kurt kaç kuzuyu gafil avlayıp yutar
Kurnazlık edip koyun postuna bürününce! 
Kaç hayranın kanıp da senin yolunu tutar
Görkemin var gücüyle onlara görününce!
Sakın buna kalkışına; öyle ki sana sevgim,
Benim olduğun için iyiliğin de benim.
<end>

<start>
Ne kendi korkularım ne dünyanın ilerde
Göreceği günleri düşünen koca kâhin
Ölüme mahkum diye umut görmediler de
Hiç kısaltamadılar süresini sevgimin.
Tutulan ölümlü ay katlandı karanlığa
Kendi boş fallarını şom kâhinler yeriyor; 
Belirsizler taç giyip başlarken hakanlığa
Barış sonsuz çağlara defne dalı veriyor.
Bu en mutlu günleri yudum yudum içer de
Sevgim dipdiri durur ecel kul olur bana:
Ben yaşarım yokluğa karşı bu şiirlerde
Ölüm kıyar beyinsiz sürülerin canına.
Kendine şiirimde anıt bulacaksın sen
Zorba miğferleriyle tunç mezarlar göçerken.
<end>

<start>
Sevgimin sultanı, ben kul oldum işte sana,
Erdemin güçlendirdi benim görev duygumu; 
Gönderdiğim bu yazı, elçilik yapsın bana,
Bir zekâ gösterisi değil, hizmet belgem bu.
Böyle yüce görevi zavallı aklım belki
Anlatamaz da doğru dürüst, cılız gösterir,
Ama sendeki ruh ve düşün öyle güzel ki,
Umarım, işte onu bana çırçıplak verir.
Uğur doğar yazgımı yönelten yıldızlarda,
Talihim başlayarak yaver gitmeye yine,
Yırtık pırtık sevgime giyim kuşam sağlar da
Lâyık gösterir beni senin iyiliğine. 
Bir gün övüneceğim sevdiğim için seni,
O güne dek görünmem sınarsın diye beni.
<end>

<start>
Yorgun argın, alırım yatağımda soluğu:
Yatak, yol yorgununa en hoş dinlenme yeri,
Ama bu sefer başlar aklımın yolculuğu,
Kafam çırpınır gövdem bitirmişken işleri; 
Depreşen duygularım gurbet elden o zaman
Sana varmak isteyip uğrunda hacca çıkar,
Baygınlaşan gözlerim açıldıkça durmadan
Sırf körlerin gördüğü karanlıklara bakar:
Hiç değilse ruhumda düş kuran bir göz var da
Görmeyen bakışıma senden hayal getirir,
Hayalin karanlıkta elmas gibi parlar da
Korkunç geceyi süsler, ona taze yüz verir. 
Gündüz bedenim, gece aklım huzur bulamaz,
Gövdeyle baş senden de benden de kurtulamaz.
<end>

<start>
Ah doğrudur kendimi sağa sola attığım
Vazgeçmediğim ele güne soytarılıktan
Canevimi yıktığım sevdiğimi sattığım
Eskileri kırdığım yeni uçarılıktan.
Gerçeğe göz ucuyla yan baktığım da doğru
Ama gönlüme yeni gençlik verdi bu suçlar; 
Değersiz tutkuların ortaya attığı şu:
Her sevginin üstünde sana olan aşkım var.
Hepsi yapıldı bitti; bu aşk sonsuz sürecek; 
Artık iştahlanma yenilecek değilim
Eski dostu sınamam yeniyi deneyerek; 
Aşk tanrısını buldum: Onun oldu benliğim.
Bağrına bas cennete buyur et beni sen de
Ve yaşar o tertemiz en sevecen göğsünde.
<end>

<start>
Ne olur hatırım için şu Talihi azarla:
O Tanrıça yaptığım kötü işlerden suçlu
Yüzümü güldürmedi hoş rahat bir yaşamla
Verdi halkın önünde âdi bir geçim yolu.
Bu yüzden olsa gerek adım damga yemiş de
Talihin bu cilvesi yüzünden sünepeyim; 
Boyacı eli gibi yitip gitmiş el işte.
Sen acı bana yardım et de tazeleneyim.
Uysal bir hasta gibi zehir zıkkım ilâcı
İçerim andım var bu illetten kurtulmaya:
Umursamam –ekşiyse ekşi acıysa acı; 
Yeter ki düzeleyim râzıyım çift cezaya.
Bak can dostum sen bana acırsan iyi belle
Beni iyileştirir senin acıman bile.
<end>

<start>
Sevginle acımanla utançtan kurtulurum
Rezaletin alnıma vurduğu damga biter; 
Arkamdan iyi kötü demişler ne umurum? 
Sen kötülüğü ört de iyiliği öv yeter.
Benim tüm dünyam sensin: ancak senin dilinden
Duymağa can atanın övgümü ve yergimi; 
Senden başka kimsem yok sırf seni dinlerim ben
Bir sen değiştirirsin doğru yanlış bilgimi.
En derin uçurumun dibine fırlatırım
Varlığıma kaygılar veren her yaban sesi; 
Kim kınasa kim övse yılan gibi sağırım.
Bak dinle nasıl hiçe sayıyorum herkesi:
Can evime kuruldun hem de ne kadar güçlü; 
Bence dünyada senden başka her varlık ölü.
<end>

<start>
Senden ayrı düşeli, ben aklımla görürüm:
Bana göstersin diye yöneldiğim yerleri
El yordamından medet umarım, yarı körüm; 
Gözüm görür gibidir, ama sönmüştür feri.
Bu göz, gönlüme hiçbir gerçek iz göstermiyor,
Ne kendi gördüğü kuş, ne çiçek, ne bir varlık; 
Türlü görüntülerden akla hiç pay vermiyor,
Ama bir iz tutmağa gücü yetmiyor artık.
Görse bile en kaba, ya da en ince yüzü,
En çarpık yaratığı, en çok sevgi vereni,
Dağları ve denizi, geceyi ve gündüzü,
Kargayı ve kumruyu, hepsinde bulur seni.
Başka şey sığmaz, dolmuş seninle tıklım tıklım,
Gözümü sahte yapar gerçeği gören aklım.
<end>

<start>
Sen aklıma taç oldun; kandırdı mı beni ne
Dalkavukluk adlı şu hakan kemiren veba? 
İnansam mı gözümün doğru söylediğine? 
Sana olan aşkım mı tılsım verdi acaba
Türlü canavarlardan ve gulyabanilerden
Sana benzeyen tatlı melekler yapsın diye
Ne geçerse ansızın gözlerindeki ferden
Her kötüyü çevirsin diye sonsuz iyiye? 
Birincisi: Gözümü dalkavukluk çeliyor; 
Aklıma dolup taşan hakanlardaki heybet; 
Onun ne sevdiğini gözüm iyi biliyor:
Bardağa doldurduğu ağzına göre şerbet.
Bardak zehirliyse de asıl suç değil onda; 
Körkütük âşık gözüm rehberidir aklın da.
<end>

<start>
Önce, toprak dayandı
Araconya karı
Beyaz bir ateş gibi yaktı
Saldırganın ayaklarını
Parmakları soğuktan düşüyordu
Almgros’un elleri, ayakları
Karanlığın mezar kazıcıları
Ve yırtıcı pençeleri, karda
Sadece donmuş birer et
Ve sıradağlar denizinde
Bir sessizlik idiler
Şili rüzgarı kırbaçlıyordu
Yıldızları özümleyerek
Süvarileri, açgözlüleri devirerek
Almagro’yu açlık
Görünmez ve çınlayan bir çene gibi izledi
Atlar, bu buz bayramına
Kurban edilmiştiler
Ve Güney’in ölümü
Tesbih taneleri gibi döktü
Almagro’nun tırısını
Atı Peru’ya dönünceye dek
Orda Kuzey’in ölümü
Yolun kıyısına oturmuş
Bir baltayla
Bu püskürtülen fatihi bekliyordu
<end>

<start>
Gök araçları gidip gelecek
Yıldızlar arasında.
O canım ayı çalmak
Ve eczanelerimizi kurmak için oraya
Çıkacaklar habire!
Biz de,
Bu şarap dolu bağbozumu gününde
Yaşamaya başlayacağız
Evde şu yarımada denizinde
Şili’de kirazlar ırgalanıyor
Güzelim kızlar türkü söylerken
Su pırıl pırıl gitaranın içinde
Güneş ışıl ışıl.
Taşıyor buğdaya mucizesini
İlk şarap kırmızı kırmızı
Körpe bir bebek gibi sımsıcak
İkincisi gürbüz mü gürbüz
Sanırsın şehlevent avaz
Üçüncüsü sapsarı yakut
Yangından ve gelincikten
Evimde deniz ve toprağım var
Karımın gözleri bir dev
Rengi yabani fındık
Ve gece bastırınca
Deniz beyazlar giyiniyor ve yeşil
Ve sonra
Köpükler içindeki ay
Okyanusla nişanlandım düşünde
O halde niye terkedelim gezegenimizi.
<end>

<start>
Fırıl fırıl bora,Kopolikan,(*)
Sırlı kökünde büyüdü,
Ak gürgenin!
Vakt erişip yönetince halkı
Düşman silahlarına karşı;
Ha dedi yürüdü ağaç,
Vatanın katı ağacı!
Gördü saldırgan:
Yeşil bir sis ortasından,
Yaprakların yürüdüğünü.
Dallar,
Kocaman kocaman;
Ve bir urba,
Sayılmaz yapraklardan;
Dineldi karşılarına.
Gördü saldırgan:
Yer gövdesinin,
Halk olduğunu;
Köklerin fışkırdığını,
Topraktan.
Bildi ki saldırgan:
Vakit tamamdır,
Ölümün ve hayatın vakti,
Tamam!
Öbür ağaçlar da bilegeldiler,
Kırmızı ağaç dalları,
Soy soycak;
Orman acılarının dokuları,
Hepten;
Odundaki kin budağının,
Tümü.
Yitik düşmanın annacında:
Attı Kopolikan,
Sarmaşık örtüsünü.
Bu sultanlık tüyü değil,
Elvan elvan;
Bu, misk amber bitkilerden,
Taç değil;
Bu, papaz gerdanlığı değil,
Ipıl ıpıl yanan;
Bu, ne bir eldiven,
Ne süs-püs bir Sultan;
Ağacın yüzü bu,
Bir heykel direk,
Devrik bir akasyadan;
Yağmurun döğdüğü,
Bir yüz bu;
Sarmaşık otların,
Saldırdığı bir baş!
Yalçın bir evrenin,
Derin bir bakışı:
Başbuğ Kopolikan!
Amansız gözleri dünyanın:
Başbuğ Kopolikan!
Ve,
Duvarlardır devin yanakları,
Duvarlar:
Işıklar ve köklerle aşılan.
(*) Kopolikan: İspanya istilacılarına karşı savaşan bir yerli  
kahraman.
<end>

<start>
(V) 
Başka şey değil, bu olsun;
Uyansın Oduncu.
Tahta tası, baltasıyla
Abraham,
Yemek yemeğe gelsin,
Köylülerle.
Kabuklu başı,
Sahnede:
Meşe kırışıklığı içinde,
Görünen gözleri;
Dünyayı yeniden,
Seyre gelsinler:
Sekoya’lardan yüce durur
Yapraklardan tırmanarak.
Aksata’ya girsin, eczanelere,
Bir otobüse binsin, Tampa’da.
Dişlesin, bir sarı elmadan,
Girsin sinemaya;
Söz-sohbet etsin hep,
Basit soylarla.
Uyansın Oduncu.
Gelsin Abraham,
Şişirsin eski mayası:
Yaldızlı,
Yemyeşil toprağını,
İllinois’in.
Kaldırsın baltasını,
Halkının ortasında:
Yeni kölecilere karşı,
Köle kırbacına karşı,
Basımevinin ağusuna.
Karşı;
Yapmak istedikleri,
Kanlı pazarlığa karşı.
Siyah delikanlıya,
Beyaz delikanlı;
Yürüsünler,
Türküler söyleyerek, gülerek:
Altın duvarlarına karşı,
Kin fabrikatörüne karşı,
Kanlarının tüccarına karşı:
Türküler söyleyerek, gülerek,
Yenerek.
Uyansın Oduncu.
(V) 
(Seçme)
Hadi, burda bana eyvallah,
Evime dönüyorum, düşlerime.
Patagonya’ya dönüyorum:
Rüzgarın, serekçeleri döğdüğü,
Buzun, okyanusu tuzladığı
Patagonya’ya.
Sadece bir ozanım ben,
Topunuzu seviyorum yani;
Ve gezer dururum,
Canım dünyayı.
Madenciler, hapsediliyorlar
Yurdumda.
Mahkemelerimizde
Asker buyruğudur.
Köklerine kadar seviyorum ama,
Küçümencik, soğuk memleketimi.
Ölebilseydim bin defa,
Bin defa, kurban olurdum ona.
Bin defa doğabilseydim,
Bin defa doğardım onun için:
Vahşi bir arokaryanın,
Güney yeli kasırgalarının;
Ve dün ele geçirilmiş çanların,
Yanından.
Boşverin, bakmayın bana,
Masaya aşkla vurarak
Düşünelim hepten, dünyayı.
Ekmeği emmeye gelmesin, kan.
Ezgileri ve kırmızı fasulyaları
Emmeye gelmesin, bir daha.
Benimle gelsinler:
Kız çocuk madenci, avukat ve tayfa,
Benimle gelsin:
Taş bebek fabrikatörü.
Gidelim sinemaya,
Sonra, içmeye çıkalım:
Şarabın en kırmızısından.
Bir şeyler çözmeye değil,
Türkü çağırmaya geldim
Buraya.
Sen de çağırasın, diye.
(Seçme)
Söken şafaklar için barış olsun,
Köprü için, şarap için barış!
Toprak ve sevgilerle
Eski türküyü yoğurarak,
Kanımda dolaşan,
Ve beni coşturan,
Alfabeye barış olsun!
Karnımızın acıktığı
Sabahta,
Kent için barış olsun!
Ve kökler ırmağı
Missisipi için barış!
Kardaşımın gömleği için barış,
Rüzgarın damgasını  vurduğu;
Kitap için barış olsun! 
Ve Broklayn’ın kara demiriyle
Ölenlerin küllerine barış olsun!
Ve ev ev ışık gibi dolaşan
Postacıya selam,
Sadece Rozar’i yazabilen
Sağ elim için barış olsun!
Taş gibi duran,
Savaşçı Bolivya’lıya barış!
Ve de evlenesin diye barış.
Biyo-Biyo’nun bütün bıçkıevlerine
Barış olsun!
Ve en tatlı eşyası üzerinde
İşlenmiş bir yüreğin bulunduğu
Viyoming’in küçük müzesi için
Barış olsun!
Fırıncı ve sevdaları için barış; 
Un için
Ve doğacak tüm buğdaylar için barış olsun!
Çayır çimen arayan bütün aşklar için,
Ve bütün yaşayanlar için;
Bütün sular, bütün topraklar için
Barış olsun!
UYANSIN ODUNCU
(Seçme)
Fakat sen,
Bu temizcepheyi yok etmek için
Ayak takımını silahlandırırsan
Ve Şikago kasabını öne sürerek;
Sevdiğimiz müziği ve düzeni
Yönetmeye kalkarsan!
Saklandığımız taşlardan,
Ve havadan fırlayarak;
Seni ısıracağız!
Sana ateş kusmak için
Son pencereden atılacağız
En derin dalgalardan çıkacağız
Seni avlamak için,
Sapan izlerinden fırlayacağız.
Ekinler bir Kolombiya yağmuru gibi
Sana vursun diye!
Seni cehenneme yollamak
Sana ekmeği ve suyu haram etmek için
Çıkacağız yerimizden!
UYANSIN ODUNCU
(Seçme)
İşte bunun için,
Hey Arkansas’lı kız
Ve sen West-Point’in yaldızlı gençliği
Ya da sen Detroit’li mekanisyen
Hele sizler eski Orlean hamalları
Sizlere hitap ediyorum
Kulağınızı dört açın ve dinleyin
Bu yüce insanlık dünyasını:
Sizinle konuşan,
Ne bir Stat-Deportman’lı kibar bir kişi
Ne de korkunç bir çelik senyörüdür
Güney Amerika’nın en ucunda
Bir Patagonya demiryolcusunun oğlu,
Bir ozandır konuşan!
Ant dağlarının havası gibi Amerikalı
Ve bugün işkencenin ve tasanın hüküm sürdüğü
Bakır ve petrolün usul usul
Yabancı krallar için altına dönüştüğü
Vatanından uzak ve kaçak
Sen bir elinde altın,
Diğerinde bomba tutan bir put değilsin!
Ne isem, ne olmuşsam osun
Yani  en temiz Amerikalı
Yeraltı kardeşliğinin
Yolların ve sokakların basit insanı
Kardeşin Juan,
Kardeşin John gibi satar pabuçlarını
Kız kardeşin Juana,
Yeğenin Jane gibi patates soyar
Kanım madenci ve denizcidir,
Sizin Peter gibi. Ve Broklayn’ın kara demiriyle
Ölenlerin küllerine barış olsun!
Ve ev ev ışık gibi dolaşan
Postacıya selam,
Sadece Rozar’i yazabilen
Sağ elim için barış olsun!
Taş gibi duran,
Savaşçı Bolivya’lıya barış!
Ve de evlenesin diye barış.
Biyo-Biyo’nun bütün bıçkıevlerine
Barış olsun!
Ve en tatlı eşyası üzerinde
İşlenmiş bir yüreğin bulunduğu
Viyoming’in küçük müzesi için
Barış olsun!
Fırıncı ve sevdaları için barış; 
Un için
Ve doğacak tüm buğdaylar için barış olsun!
Çayır çimen arayan bütün aşklar için,
Ve bütün yaşayanlar için;
Bütün sular, bütün topraklar için
Barış olsun!
UYANSIN ODUNCU
(Seçme)
Fakat sen,
Bu temizcepheyi yok etmek için
Ayak takımını silahlandırırsan
Ve Şikago kasabını öne sürerek;
Sevdiğimiz müziği ve düzeni
Yönetmeye kalkarsan!
Saklandığımız taşlardan,
Ve havadan fırlayarak;
Seni ısıracağız!
Sana ateş kusmak için
Son pencereden atılacağız
En derin dalgalardan çıkacağız
Seni avlamak için,
Sapan izlerinden fırlayacağız.
Ekinler bir Kolombiya yağmuru gibi
Sana vursun diye!
Seni cehenneme yollamak
Sana ekmeği ve suyu haram etmek için
Çıkacağız yerimizden!
UYANSIN ODUNCU
(Seçme)
İşte bunun için,
Hey Arkansas’lı kız
Ve sen West-Point’in yaldızlı gençliği
Ya da sen Detroit’li mekanisyen
Hele sizler eski Orlean hamalları
Sizlere hitap ediyorum
Kulağınızı dört açın ve dinleyin
Bu yüce insanlık dünyasını:
Sizinle konuşan,
Ne bir Stat-Deportman’lı kibar bir kişi
Ne de korkunç bir çelik senyörüdür
Güney Amerika’nın en ucunda
Bir Patagonya demiryolcusunun oğlu,
Bir ozandır konuşan!
Ant dağlarının havası gibi Amerikalı
Ve bugün işkencenin ve tasanın hüküm sürdüğü
Bakır ve petrolün usul usul
Yabancı krallar için altına dönüştüğü
Vatanından uzak ve kaçak
Sen bir elinde altın,
Diğerinde bomba tutan bir put değilsin!
Ne isem, ne olmuşsam osun
Yani  en temiz Amerikalı
Yeraltı kardeşliğinin
Yolların ve sokakların basit insanı
Kardeşin Juan,
Kardeşin John gibi satar pabuçlarını
Kız kardeşin Juana,
Yeğenin Jane gibi patates soyar
Kanım madenci ve denizcidir,
Sizin Peter gibi.
<end>

<start>
(Seçme)
Ne hakkın olacak,
Ne, bir şeyciğin.
Sen, Amerikaların,
Terkedilmiş oğlu,
Sen ey yoksulluk kadehi:
Aşağı Peru’da, Patagonya’da,
Şehirlerde ve Nikaragua’da,
Korumak için toprağını,
Ve ufacık evini, mısırlarıyla;
Ne yargıç var sana,
Ne kanun.
Efendilerinin,
Seni yenenlerin sultanlığı,
Geldiği çağda;
Yeni unutulmuştu daha,
Bıçaklı,
Pençe tırnaklı eski düş.
Göğünü, ıssız komak için,
Geldi kanun;
Tapılmış toprağını,
Çekip almak için geldi;
Nehirlerinin suyunu,
Kapışmak için;
Ağaçlarının hürlüğünü,
Çalmak için geldi.
Yalancı tanıklar,
Tuttular.
Vura vura deldiler,
Yüreğini:
Celplerle, kağıtlarla,
Soğuk fermanlar altına,
Gömdüler seni.
Acının sınırında,
Ayıkınca bir:
Odsuz ocaksız, kimsesiz,
Tığ teber, şah-ı merdan;
Al dediler zindan,
Al dediler zincir,
Vurdular kelepçeyi;
Yüzüp te bir yoksul can,
Kurtarmayasın diye,
Boğulasın diye boğulasın,
Debelene, debelene.
<end>

<start>
Daha sonra, kral
Yorgun ellerini kaldırdı
Ve haydutların
Yüzleri üstünden
Dokundu duvarlara
Kırmızı çizgi
Çektiler buraya
Altın ve gümüşle
Doldurmak gerekiyordu
Üç odayı
Kanlarının çizgisine dek
Doldurmak gerekiyordu
Altının çarkı geceler boyu döndü,
Ve şehitler çarkı hiç durmamacasına.
Toprağı pençelediler
Köpük ve sevgi mücevherlerini ipliğe
Geçirdiler
Nişanlının bileziklerini kopardılar
Tanrılarını bıraktılar
Çiftçi eski antika paralarını teslim etti
Balıkçı altın damlasını
Demir parmaklıklarda bir yankı titredi
Ve yüceliklerde cevap verirken mesaj ve ses
Altının çarkı dönmeye devam ediyordu
O zaman kaplanlar toplandılar
Kan ve gözyaşını paylaştırdılar
Atahualpa biraz kederliydi
Ve And’ların sarp yönünde bekliyordu
Kapılar açılmadılar
Akbabalar her şeyi bölüştüler
Mücevherlerin en son kertesine dek
Dinsel firuzeleri
Ve kana bulanmış
Ve gümüş dokunmuş elbiseler
Ve haydutların tırnakları
Her şeyi ölçüyordu
Ve keşişin gülüşleri arasında
Haydutlar arasında
Kral onu kederle dinliyordu.
Yüreği bir vazo gibiydi
Kininin acı özü gibi
Bir sancıyla dopdolu
Cephelerini düşündü
Cuzco’nun yücesinde
Kendi çağında
Prenseslerini
Egemenliğinde bir ürperme oldu
İçindeki olgunluğu hissetti ama
Umutsuz barışı bir hüzündü
Huascar’ı düşündü.
Yabancılar, burdan mı geçecekler
Her şey bir bilmece, her şey bıçaktı
Her şey sessizlikti
Yalnız kızıl çizgi canlı, çırpınıyordu:
Ölen dilsiz krallığın
Sarı bağırlarını yutan
O zaman Valvarde ölümle girdi
“Senin adın Juan bundan böyle” dedi
Tam hazırlandığı sırada
Odun yığını
Ağırbaşlılıkla cevap verdi: “Juan
Öyleyse benim ölüm adım olacak Juan”,
Artık, ölümün ne anlama geldiğini hesaba katmayarak
Boynuna ip geçirdiler: bir çelik kanca
Peru’nun ruhuna girdi.
<end>

<start>
Yoldaşım, benim adım Cortes!
Tocopılla bastırması sırasında beni tutsak ettiler
Pisagua’ya attılar beni
Biliyorsunuz kardaş ne demektir bu
Bir çoğu hastalandı, bir kısmı çıldırdı
Burası Gonzales Videla toplama kamplarından
                                                daha berbat bir yer
Bir sabah Angel Veas’ın kalpten öldüğünü gördüm
Tel örgülerle çevrili katil kumlar üstünde
Onu can verirken kıvranıyor görmek
Müthiş bir şeydi,
Harika yaşamından sonra.
Ben de kalbimden hasta olduğumu hissedince
Garutaya’ya aktarma ettiler beni
Bu yeri bilmiyorsunuz kardaş
Burası Bolivya sınırı yakınında
Beş bin metrede bir yerdir yüceden
İçilen su acıdır
Deniz suyundan daha acıdır
Ve yaprak bitiyle doludur.
Hava çok da soğuk
Gök sanki üstten
Üstümüze düşecek gibi
Jandarmalar acıdılar
Ölüm buyruğuna karşı geldiler
Bir sedyeye bile koymadan
Bir katıra sardılar, yirmi altı saat
Dağlardan aşağıya doğru inmeye başladım
Vücudum dayanmaz oldu daha, yoldaşlar
Yolsuz sıradağlar arasında.
Hasta kalbimle,
İşte önünüzdeyim ben, bakınız
Sızı, yara bere içindeki bana
Bilmem daha ne kadar yaşayacağım
Bunlar sizin içinizi sızlatıyor
Bir şey sormayacağım daha
Kötü lanetliyi halka anlatın sizler
Acılarımıza,
Sırtlanca gülerek başa geçenleri.
Ölümümün hiç önemi yok
Ve çektiklerimizin
Mücadele uzun sürecek
Ve bunların bilinmesi gerek
Arkadaş unutma
Bilinmesi gerek bunların.
<end>

<start>
(XI) 
(Seçme)
Karman çorman tantananın,
Taş gecenin ortasına,bırak;
Bırak daldırayım, ellerimi.
Bırak.
Unutulmuşun koca yüreği:
Bir kuş gibi çırpınsın bende,
Bir kuş gibi,
Bin yıldır tutsak!
Ko, bugün unutayım,
Bu bahtiyarlığı;
Bu, denizden daha engin olan,
Çünkü:
Denizden ve adalardan da
Engindir insan.
Çünkü:
Bir kuyuya düşer gibi,
Düşmek gerek ona,
İnsana;
Batık gerçeklere,
Sırlı bir su dalına tutunarak,
Çıkmak için:
Uçurumdan.
(XII)
Çık kardeş,
Benimle doğmaya gel.
Ver elini,
Yayılmış ağrının,
En derin yerinden.
Kaya diplerinden,
Dönecek değilsin,
Ve yeraltı çağlarından;
Geri dönmeyecek,
Taş kesilmiş sesin;
Ve gözlerin, oyuk gözlerin.
Yerin dibinden bak bana:
Sen çiftçi, dokumacı,
Garip çoban sen;
Sen, eğitmen
Guanako’lar (*)   eğitmeni 
Sen duvarcı,
İskelesine güvenemeyen;
Sen, And dağlarından,
Gözyaşı getiren;
Sen,
Ezik parmaklı mücevherci;
Sen köylü,
Ekininin üstüne titreyen;
Sen,
Taşının hamuruyla yoğrulmuş
Çömlekçi;
Boşaltın,
Bu yeni hayatın kadehine,
Eski gömülmüş acılarınızı;
Kanınızı gösterin bana,
Saban izinizi bana.
Burasıydı,
İşkenceye tutulduğum yer,
Işık vermiyor diye mücevher;
Deyin bana.
Deyin bana,
Taşın ve tanenin,
Vaktinde verdiğini.
Taşı gösterin bana,
Gömüldüğünüz.
Ağacı gösterin,
Çarmıha gerildiğiniz.
Çakın,
Eski çakmak taşlarını;
Yakın,
Eski lambaları bana;
Kırbaçları gösterin,
Kırbaçları;
Yüzyıllarca,
Yaralara işlemiş;
Ve pırıl pırıl,
Kanlı baltaları bana.
Ölü ağzınızla,
Konuşmaya geldim.
Derleyip toparlayın,
Tümcek;
Dil vermez dudaklarınızı,
Toprağın kıyıcığında.
Anlatın,
Bu bitmez geceyi bir bir.
Nasıl,
Sizlerle bağlanmıştım ben:
Zincir zincir,
Halka halka, adım adım,
Anlatın ne varsa anlatın.
Bileyin,
Saklı bıçaklarınızı;
Saplayın ellerime,
Göğsüme saplayın;
Sarı ışıklı bir nehir gibi,
Kaplanların gömüldüğü,
Bir nehir gibi.
Koyun ki ağlayayım, koyun,
Koyun ki saatlerce,
Günlerce, yıllar yılı;
Koyun ki kör çağlarca,
Yıldız yüzyıllarınca.
Sükun verin bana,
Su verin, ümit verin.
Kavga verin bana,
Demir verin, volkanları verin.
Sarmaş dolaş olun benimle,
Sevdalılar gibi.
Damarlarıma seğirtin,
Koşun ağzıma.
Dilimle konuşun, kanımla.
(*)  Guanako: Güney Amerika laması.
<end>

<start>
(Bahtıkara madeni, Anto Fagasta)
Kuzeye giderseniz eger,
Bahtıkaralar madenini görünüz;
Çağırın Huerta ustayı,
Bir şey anlayamazsınız uzaktan!
Kumlar vardır sadece kül rengi
Sonra yapılar gelir toz toprak içinde,
Bunca yorgunluk ve kederler,
Görülmez ama.
Hepsi yeraltında saklanmıştır,
Varlıkları kırıp geçirerek;
Sessiz sedasız.
Huerta usta kazmacıdır
Bir doksan beş boyunda
Maden damarı ortaya çıkınca
Kazmacılar
Yukardan aşağıya saldıran kişilerdir
Yeraltında beş yüz metre derinlikte
Kazmacılar vur Allah vurur
Göbeğe kadar suda.
Delgi makineleri
Karanlıkta, çamurda, taşta
İşini bitirdikten sonra,
Kırk sekiz saat sonra yani;
Bu cehennemden kurtulabilinir.
Ve maden yollarından!
Huerta usta
Bir başbuğ gibi giriyordu madene
Türkü söyleyerek,
Sapsarı topal ve kambur çıkıyordu sonra
Gözlerinde feri yok!
Sürünmeye başlıyordu nihayet
Kazma vuracak mecali yok
Antimuvan onu yiyip bitiriyordu
Eriyip akmıştı;
Basamıyordu yere,
Bacakları çöp gibi incelmişti
Öyle uzundu ki
Bir hortlaktı sanki,
Oysa yaşı otuz değildi daha!
Nereye gömüldüğünü sorarım da,
Kimse bir şey diyemez bana,
Çünkü kumlar ve rüzgar
Ortadan silmiştir küçümencik haçları
Huerta’nın işlediği bahtıkaralar madeninde.
<end>

<start>
Sen ey can karanlık,
Bir tutam selli meşem,
Arokanya’m benim; (*)
İnsanlıktan habersiz vatan!
Yağmurlu saltanatında sen,
Maden damarıydın sadece,
Buz tutmuş ellerdin!
Bilektin,
Taş yontmakta hünerli;
Vatandın,
Sürekli barıştın sadece!
Uğultuydu insanların,
Kaba kütük duruşlu,
Bir deli rüzgardılar.
Gör nasıldı,
Arokan babalarım:
Başlıkları yoktu,
Işıldak tüyden;
Düğün çiçeklerine,
Oturmazlardı;
Altın işlemezlerdi,
Papaza;
Köktüler onlar,
Oynamış orman kökleri;
Taştılar,ağaçtılar onlar,
Yapraktılar,mızrak biçimi,
Demirden bahadır başıydılar!
Ve siz babalarım,
Bir dörtnal sesindeydi ki,
Kulağınız tam:
Yıldırım düştü dağ başlarına,
Arokan ülkesinin yıldırımı;
Gölge oldu,taş-babalar,
Ağaca düğümlendiler;
Sindiler,
Anadan doğma karanlıklara;
Buzlu ışık,oldular,
Pekleştiler,çalıyla,toprakla;
Öylecene beklediler,
Merhametsiz yalnızlığın
Koynunda!
Kırmızı ağaçtı biri,
Bakardı;
Maden parçasıydı biri,
Dinlerdi;
Biri kasırgaydı,
Dönerdi burgu burgu;
Patikanın donundaydı,
Biri!
Kardan gemim,sert yaprağım,
Sen böyle doğdun vatanım!
İnsanın topraktan,
Sancak istediği anda;
Toprak,taş,yağmur,hava,
Çığlık,kök,yaprak,koku,
Bir urba gibi sardığı anda,
Oğulu;
Onu sevdiği,koruduğu anda,
Doğdun!
Kavgadan önce,böyle doğdu:
Vatanın birlik ve çoğunluğu.
(*) Arokanya,Arokan ülkesi: Şili’nin,And sıradağları ile Pasifik  okyonusu arasında bulunan güney kısmına eskiden verilen ad.
<end>

<start>
Geliyorlar,geliyorlar
Gemileri gör varıyorlar kalbim.
Magdalene üstünde gemilerdir,
Gonzalo Jimenez’in gemileri;
Varıyorlar,varıyorlar,gemilerdir...
Kapa,kemiren kıyılarını,
Koma onları ha,nehir!
Al onları,dalgaların altına,
Sil süpür,onlardaki tamahı!
Ateş hortumunu at,
At kanlı omurgalılarını,
Nehir!
Sal,
Göz yiyen yılan balıklarını,
Sal onlara!
Kaba timsahı çıkar,yollarına:
Batak rengi dişleriyle onu,
İlkel kalkanıyla;
Kumlu sularının üstüne kur,
Köprü yap,onu!
Jagar(*)  ateşi boşalt,nehir ana:
Tohumlarından olma ağaçlarının,
Doruğundan!
Kan sinekleri yağdır,kan,
Kör et gözlerini,kara dumanla!
Tık onları,yarı kürene:
Yatağındaki karanlık köklere
Bağla,onları!
Ye bitir,yengeçlerinle:
Ciğer ve dudaklarını,
Tüm kurut kanlarını,
Kurut!
Talan ediyorlar,
Dişliyorlar,öldürüyorlar,
Daha şimdiden;
Daldıkları korudur.
Sırlı, kırmızı ormanın örtüsünü
Savun Kolombiya,n’olur!
Bıçağı dayadılar şimdiden:
Ufacık tapınağına,Iraka’nın.
Aha,tuttular zipa’yı(**)
Ve bağladılar:
“De sökül,
Eski tanrının mücevherlerini! ”.
Mücevherler ki:
Pırıldar ve çiçeklenirdi,
Kolombiya seherinin çiğiyle.
İşkenceye koşarlar prensi,
Şimdi de,
Öldürdüler.
Başı,bakar bana:
Kimsenin örtemediği gözleriyle,
Bakar,yar gözleriyle:
Yeşil ve çıplak yurdumun.
Muhteşem başı,yakarlar
Şimdi de.
Ardından gider atlar:
Kılıçların ve işkencelerin,
Şimdi de.
Üç beş köz kalmış ortada,
Ve küller arasında şimdi:
Gözleri prensin,
Kapanmayan gözleri.
(*) Jagar: Güney Amerika kaplanı 
(**) Zipa: Yerli başbuğ ve papaz
<end>

<start>
(Seçme)
1
SOKAK DOSTUM
Prag sokaklarında kıştı
Julius Fuçik’in buyur edildiği
Taş duvarlı evi arşınlıyordum her gün.
Ev hiçbir şey anlatmadı bana
Ne demir çubuklar,
Ne sağır pencereli buz gibi ev
Yani hiçbir şey.
Her gün buradan geçiyordum ama,
Duvarları elliyor bakıyordum
Bir yankı arıyordum,
Koçyiğit savaşçının sesinden ve sözünden!
Günlerden bir gün
Alnı gözüktü duvarlardan,
Başka bir akşam elleri;
Sonra kendisi çıktı ortaya:
Can dostum eşlik etti bana!
Venceslas alanında
Ve Havelska’nın  eski çarşısında
Pragın kül rengi bir gül gibi yüceldiği
Strahov bahçelerinde!
<end>

<start>
(XX) 
Peşinde seğirttiğim gölge, henüz benim değil
Ne kitaplar beni ağulasın diye yazdım,
Ne de zambak peşinde koşan;
Acemi çaylaklar için!
Ayı ve suyu dileyen
Basit kişiler için yazdım:
Düzen isteyen, ekmek ve şarap isteyen
Alet ve gitara isteyen
Basit halklar için 
Halk için yazdım,
Şiirimi köylü gözleriyle okuyamayan.
Yaşantımı zehir zıkkım eden hava
Ve bir satır, kulaklarına ulaşacak bir gün:
İşte o zaman,
Başını kaldıracak basit emekçi
Ve taşlarla dövüşen madenci gülümseyecek
Alnını kaldıracak kürek işçisi
Ve şahane balığın pırıltısını daha iyi görecek
Balıkçı;
Ve elleri tutuşacak
Ve biraz yıkanınca
Kokulu sabunlar içindeki çarkçı
Bakakalacaklar şiirlerime
“Belki bir arkadaştı” diyecekler
Başka taç istemem,
Bu bana yeter!
Çıkınca fabrika ve madenlerden,
Şiirim toprağa karışsın istiyorum
Zulüm gören insanın zaferine, havaya.
Ve genç bir delikanlı,
Ağır ağır ve madenlerle ördüğüm yaşamı
Açınlasın diyorum
Köşe bucak saçılan bir kutu gibi.
Doldursun ruhunu içine
Ellesin fırtınalara.
Benim de şen olsun yüreğim
Boralı yüceliklerde.
<end>

<start>
Can çekişmeler başladı Kajamarka’da,
Ulu ağaç mavi pistil Athaualpa,
Dinledi rüzgarı:
Bir çelik sesiydi uğuldayan
Karanlığın ışıltısıydı bu
-Güçlü ve oynak-.
Bir atlı topluluğuydu
Çayır çimen arasında kıpırdayan!
Başbuğlar geldiler
Beyzadelerle çevrilmiş İnka
Kurtuldu şarkıdan ve danstan
Bir başka gezegenden gelme
Terli ve sakallı ziyaretçiler
Saygı duruşunda bulunuyorlardı
Hayın yürekli, kokmuş çakal
Valverd bir armağan sürdü
Bir sepetçik, bir meyve belki
Atların geldikleri diyardan
Athaualpa aldı bu nesneyi
Bilmiyordu neyin nesiydi bu
Ne çınlar ne parıldar!
Gülerek bıraktı yere,
Katil haçlı çakal
Gürleyiverdi:
“Vurun, öldürün;
Bağışlarım sizi cümle günahınızdan.”
Bir gökgürültüsü koştu
Haramilere.
Bu anda beyzadeler
Çevirdiler can çekişen İnka’yı.
Kanımız doldu beşiğine,
On bin Perulu düştü yere
Haçların kılıçların altına
Pizarro Estramadur’lu zalim cellat
Bağladı o canım kollarını İnka’nın
Gece kara bir kor gibi indi
Peru’nun üstüne!
<end>

<start>
Bu ada fırdolayı,
Allahına deniz be.
Coşar kendiliğinden,
Dakkası bel’olmaz.
Tutturmuş, bir evet bir hayır,
Mavişken: evet,
Köpükken: evet;
Tırıs mı: hayır der hayır
Tek durma bilmez,
Tos vurur taşa;
“Ben deniz” der durur,
Gel de taşı  inandır.
Al işte o zaman:
Yedi yeşil denizin,
Yedi yeşil kaplanın,
Yedi yeşil köpeğin,
Yedi yeşil diliyle;
Yine gelir, dolanır,
Taşı öper, ıslatır,
Bağrını, vura döğe.
Yine der ki: “Ben deniz”.
Elbet sana deniz derler,
Hay deniz arkadaş.
Suyun tükenmesin,
Çağın geçmesin.
Dellenme, n’oluyorsun,
Yardım et bize,
Biz kimiz zaten:
Kıyı insanları,
Balıkçılar işte...
Açız, üşürüz, hasmanemizsin,
Bağırma öyle, sert vurma,
Aç yeşil kutunu,
Dök avuçlarımıza;
Gümüş armağanını:
Gündelik balıktan.
Burda, her evde.
Dileğimiz bu:
Gümüşmüş te.
Sırçaymış da, vay aymış;
Ne çıkar, balık niye olmuş:
Dünyanın,
Fakir mutfakları için.
Soğuk, ıslak şimşekten
Dalgaların altına,
Kaydırma bakayım onu,
Saklama;
Hele, gidinin cimrisi.
Bir açılsana, gel,
Ko onu ellerimizin
Şuracığına.
Yardım et bize,
Yeşil, derin baba.
Yardım et ki bir gün,
Dünya yoksulluğu, kalka.
Dipte kalmış meyvenin,
Sırılsıklam yüceliğin,
Madenlerinin,
Öküzlerinin, üzümlerinin,
Sendeki bitip tükenmez,
Şeylerin:
Hasadını yapalım, yardım et.
Sana kim derler, biliriz
Okyanus baba.
Sürü sepet martıcıklar,
Adını serper, kumlara.
De akıllı dur,
Silkme yeleni.
Gözdağı verme, ortalığa,
Gıcırdatma, göğe karşı
Güzelim dişlerini.
Bi dakkacık dursun,
O şanlı hikayelerin.
Sen, her gün balık ver
Balık.
Büyükmüş küçükmüş bakma
Ver gelsin:
Her kadın, her erkek, her bebeğe.
Gez, dünya sokaklarını,
Dağıt balıklarını.
Sonra da, bir bağır bir bağır.
Bağır ki işteki yoksullar,
Seni duysunlar.
Bağır ki:
Maden ağzına çıkanlar:
“Bak hele koca denize
Balık pay etmeden gelir” desinler.
Onlar gerçekte,
Çekip gidecekler, karanlıklara,
Gülerekten...
Ormandaki, caddedeki insanlar
Ve toprak:
Bir deniz gülüşüyle, gülecekler.
Yok ama, istemiyorsan
Sen bunu,
Dur bekle, düşüneceğiz.
Siftah, insan işlerini
Bir hale yola koymamız gerek:
Başta en önemlileri,
Sonra, ötekiler.
Gün ola,
Bir dalacağız sana:
Ateş bir kılıçla keseceğiz,
Dalgalarını.
Elektrik atla aşacağız,
Köpüğünden.
Türküler tutturarak,
İneceğiz karnının, en kuytu yerine.
Atom teli, saracak belini.
Bitkiler dikeceğiz:
Çimentodan, çelikten,
Derin bahçene;
Elini kolunu, bağlayacağız.
Ve koşum takarak sana,
Çekip çevireceğiz seni
Alacağız kaleni;
Salkımlarından, kopara tüküre
Basa basa geçeceğiz etinden.
Ama önce kendi dertlerimiz,
Seninkisi sonra.
Her şeyi düzenleyeceğiz,
Ufaktan, ufaktan:
Harika şeyler yapmaya
Zorlayacağız,
Toprak seni, deniz seni!
Harikalı şey, ekmek deniz,
Dediğin de ne?
Bunlar, kavganın içinde,
Zaten:
Bizdedir, bizde!
<end>

<start>
(1939) 
Vatanım, benim vatanım,
Sana yönelttim,
Akar kanımı.
Ben, gözü yaşlı bebek,
Anasına dil döken:
Yalvarırım dur,
Koru,
Bu kör gitarayı,
Bu yitik alnı.
Sana yeryüzünde,
Oğullar bulmak için,
Çıktım;
Ve başuçlarında
Bekleyeyim diye:
Ak pak adın uğruna,
Yer düşenlerin.
Körpe ağacından,
Bir ev kurmak için,
Çıktım;
Ve yaralı yiğitlere,
Yıldızını götüreyim diye.
Sende uyumak istiyorum,
Bu gün de.
Geceni ver bana,
Bin telli geceni;
Yıldızlı ölçünü,
Gemiden geceni.
Gölge değiştirmek istiyorum,
Yurdum,
Gül değiştirmek istiyorum.
Kolumu,
İnce beline dolamak istiyorum.
Ayağının ucuna,
Çökmek istiyorum;
Denizin kireçlediği,
Ayağımın.
Buğdayın.
Bir nitrat çiçeği seçeceğim,
İnce;
Buz gibi bir çandan,
Bir mekik ipliği eğireceğim;
O ıssız dillere destan köpüğünü,
Seyrederken senin:
Güzelliğin için,
Sahillik bir kol öreceğim.
Vatanım:
Gümbür gümbür sular,
Eriyen karla;
Çepeçevre vatanım.
Kükürtle haşır-neşir olur,
Kartal sende.
Mavi yakutlu,
Kakımlı Antartik elinde:
Şıkır şıkır insan
Bir ışık damlasıdır,
Parlar;
Düşman göğü aydınlatan.
Aman ha, ışığına vatan,
Karanlık, korkun. rüzgardan
Koru,
Sürt ümit başağını.
Bu korlu ışığın tümü,
Düştü senin,
Irak topraklarına.
Bu alınyazısını, insanların,
Sırf bir sırlı çiçektir,
Savundurur sana,
Uyuyan Amerika'nın enginliğinde.
<end>

<start>
Issız bir evde,
Korkudan ağlayabilseydim;
Gözlerimi çıkarabilsem de,
Yiyebilseydim;
Senin sesin için yapardım
Bunları,
Yaşlı portakal ağacı sesin;
Senin şiirin için yapardım
Bunları,
Çığlık çığlığa fışkıran şiirin.
Baksana,
Maviye boyuyorlar hastaneleri,
Senin için;
Kıyıdaki kenar mahalleleri
Ve okullar,
Senin için büyüyorlar;
Tüy salıyorlar,
Yaralı melekler;
Pullar örtünüyor,
Düğün balıkları;
Deniz kestaneleri,
Göğe uçuyorlar;
Siyah tülleriyle terzi dükkanları:
Kanla doluyorlar, kaşıklarla,
Senin için;
Ve,
Yutuyorlar,
Yırtılmış kurdeleleri;
Öz canlarına kıyıyorlar,
Öpüşe öpüşe;
Ve ak sadeler giyiniyorlar.
Bir şeftali ağacı
Giyinip de,
Kuş gibi seğirtirken sen;
Kasırga gibi fırıl fırıl,
Bir pirinç gülüşüyle gülerken;
Türküler çağırdığında;
Allak bullak ederken,
Atardamarlarını,
Dişlerini, gırtlağını,
Parmaklarını;
Vay ne şirindin,
Kahrolurdum ben
Kahrolurdum ben
Kızıl göller için:
Güz ortasında bir şahbaz at
Ve kana belenmiş bir tanrıyla,
Beraber yaşadığın.
Kahrolurdum ben,
Mezarlıklar için:
Gece, sesi kısılmış
Çanlar arasından,
Suyla, mezarlarla küllenmiş
Nehirler gibi geçen;
Nehirler:
Hasta asker koğuşları sanki,
Tıklım tıklım dolu;
Ve matem yağlı ölüme,
Çürük taçlı mermer şifreli ölüme,
Nehir nehir gelen ölüme doğru;
Birdenbire taşıveren nehirler.
Gece, ayakta, ağlaya ağlaya,
Boğulmuş çarmıhların geçişini
Seyrederken sen;
Kahrolurdum seni görmek için:
Bak,
Ölüm nehrinin önünde ağlıyorsun
Perperişan;
Garip kalmış köşelerde başın,
Durmaz ha, durmaz gözlerin
Ağlar yaşın yaşın.
Gece ve çıldırasıya yalnız,
Külleri ısıra ısıra;
Dumanı, gölgeyi, unutmayı:
Siyah bir huniyle yığabilseydim,
Trenlerin, gemilerin üstüne;
Filizlendiğin ağaç için,
Yapardım bunları,
Topladığın,
Yaldızlı su yuvaları için;
Sarmaşık için,
Yapardım bunları;
Gecenin sırrını sana ileterek,
Kemiklerini saran
Sarmaşık için.
Islak soğan kokusu gelen
Şehirlerden,
Seni bekliyorlar;
Boğuk bir sesle,
Şarkı söyleyerek
Geçesin diye.
Yeşil kırlangıçlar,
Saçlarının arasına yapıyorlar,
Yuvalarını;
Dilsiz sperma sandalları,
Peşin sıra geliyorlar;
Sümüklü böcekler, haftalar,
Yelkenleri düşürülmüş serenler,
Kirazlar da,
Dönüveriyorlar ossaat:
Gözükünce solgun başın,
On beş gözlü başın,
Al kan içindeki ağzın.
Şehrin otellerini,
İsle doldurabilseydim;
Hıçkıra hıçkıra,
Yok edebilseydim
Çalar saatları;
Ezik dudaklarıyla yaz ayı,
Evine nasıl gelecek,
Göreyim diye
Yapardım bunları;
Yığın yığın insanların,
Melil mahzun tantanalarıyla
Ülkelerin,
İşlemez sabanların,
Gelincik çiçeklerinin;
Mezar kazıcıların, süvarilerin,
Kanlı haritaların, gezegenlerin,
Evine nasıl geldiklerini
Göreyim diye;
Yapardım bunları.
Küllerle örtülü dalgıçların,
Uzun bıçaklarla delik deşik olmuş
Meryem Ana tasvirlerini
Sürüte sürüte gelen maskelerin;
Damarların, köklerin, hastanelerin,
Karıncaların, su gözelerinin,
Evine nasıl geldiklerini
Göreyim diye;
Yapardım bunları.
İçine kapanmış atlının
Örümcekler arasında öldüğü
Bir yatakla,
Gecenin;
Kinden, dikenlerden bir gülün,
Sarıya çalan bir geminin,
Rüzgarlı bir günle, bir bebeğin;
Evine nasıl geldiklerini
Göreyim diye:
Yapardım bunları.
Ben, Oliverio, Norah,
Vicente Aleixandre, Delia,
Maruca, Malva, Marina,
Maria Luisa, Larco, La Rubia,
Rafael Ugarte, Cotapos,
Rafael Alberti, Carlos,
Manolo Altolaguirre, Bebé,
Molinari, Rosales, Concha Méndez,
Ve daha da unuttuklarım;
Evine nasıl gelecektik,
Göreyim diye
Yapardım bunları.
Gel de taçlar takayım,
Gel, sağlık esenlik delikanlısı,
Gel, kelebek kıravatlı civan;
Sen ey,
Sonsuz hür siyah bir şimşek gibi:
Pırıl pırıl insan;
Madem, geç vakitlere dek,
Kalınamıyor daha kayalıklarda;
Bari aramızda konuşalım,
Gel,
Şöylece bir, olduğumuz gibi;
Çiğ için olmadıktan sonra,
Şiirlerde n'olacak yani?
Bir ağu hançerin,
İçimize işlediği bu gece için
Olmadıktan sonra;
Şiirlerde n'olacak yani?
Bu tan kızıllığı için,
Olmadıktan sonra;
İnsanın vurulmuş yüreğinin,
Ölüme hazırlandığı,
Şu viran köşe için olmadıktan sonra
Şiirlerde n'olacak yani?
En çok gece, geceleyin:
Kıyamet gibi yıldızlardır,
Dolmuşlar hepten ırmağa;
Bir kurdele gibiler,
Fakir fukara dolu evlerin
Pencerelerindeki..
Bir ölen var,
Onların evlerinde;
Bürolarda, hastanelerde belki,
Belki asansör ve madenlerde,
İşlerinden oldular.
Onulur şey değil yaraları,
Yaratıklar,
Acı çekiyorlar.
Her yanda dert yanış,
Her yanda,
Vay şuymuş vay bu;
Pencereler,
Göz yaşıyla dolu,
Aşınmış eşikler,
Göz yaşından;
Yüklükler ıslak,
Bir dalga gibi
Halıları dişlemeye gelen
Göz yaşından,
Oysa ki yıldızlardır akar
Uçsuz bucaksız bir nehirde.
Federico,
Dünyayı görüyorsun.
Yolları görüyorsun,
Sirkeyi görüyorsun;
Birkaç ayrılıştan,
Taşlardan, raylardan gayrı,
Kimseciklerin kalmadığı,
Köşeden:
Duman ha deyince,
Zalim tekerleklerine;
Hoşça kalları görüyorsun,
İstasyonlardaki..
Her yanda, sorunlar koyuyorlar,
Çeşit çeşit insan var:
Kanlı bıçaklı kör var,
Öfkelisi, ümitsizi var,
Yoksul var, tırnak ağaçları var;
Şunun bunun sırtından,
Geçinmek sevdasıyla;
Harami var.
Hayat  böyle, Federico,
Ey babayiğit,
Ey kara sevdalı adam.
Sana,
Dostluğumun sunabileceği şey
İşte bunlar..
Sen de epeyce şey biliyorsun
Şimdiden.
Yavaş yavaş, daha da,
Öğreneceklerin var.
Çeviren: Enver GÖKÇE
<end>

<start>
Soracaksınız: Leylaklar nerede hani? 
Gelincik yapraklı metafizik nerede? 
Sözcüklerine incecik delikler açıp
onları saçan yağmur nerede? 
Kuşlar nerede hani?
Her şeyi anlatayım.
Kent dışında yaşardım,
Madrid dışında, çanlarla,
saatlerle, ağaçlarla.
Görülürdü oradan
kurumuş yüzü Kastilya'nın
meşin bir okyanus gibi.
                       Evime
çiçek-evi derlerdi, sardunyalar fışkırırdı
duvarlarından çünkü:
güzel bir evdi
köpekleriyle, çocuklarıyla.
                         Hatırladın mı, Raul? 
Rafael, hatırladın mı? 
                         Hatırladın mı, Federico? 
yerin altında, 
hatırladın mı, balkonlarında o evin
Haziran ışığı çiçekler doldururdu ağzına.
                                          Kardeşim, kardeşim!
Her şey
o kalın sesler, tezgâhların tuzu,
kabarmış ekmekler çıkaran fırın
ve heykelleriyle Argüelles pazarı
kurumuş bir mürekkep hokkasıydı sanki aldatmalar içinde:
yağ akardı kaşıklara,
ayakların, ellerin derin çarpıntısı
sokaklarda büyürdü,
metreler, litreler, temel
ölçüsü yaşamın,
                       balık yığınları,
rüzgâr gülünü bile şaşırtan
soğuk güneşiyle kiremitler,
patateslerin ince, çıldırmış beyazlığı,
domatesler yuvalanırdı denize dalga dalga.
Bir sabah tutuştu bunların hepsi,
bütün canlıları yutmak için bir sabah
fışkırdı topraktan
şenlik ateşleri,
silah vardı artık,
barut vardı artık,
artık kan vardı.
Haydutlar geldi uçaklarıyla,
yüzükleriyle, düşesleriyle haydutlar,
takdisler dağıtan kara keşişleriyle
haydutlar geldi gökyüzünden
çocukları öldürmek için,
çocuk kanı aktı sokaklarda
düpedüz çocukların kanı aktı.
Çakalların bile tiksindiği çakallar,
kuru çalıların bile tükürdüğü taşlar,
yılanları bile iğrendiren yılanlar! 
Yüzyüze gelince bunlarla
kanını gördüm İspanya'nın,
kabarıyordu
bir onur ve bıçaklar dalgasında boğmak için sizleri!
Hain
generaller:
ölü evimi görün,
bakın paramparça İspanya'ya:
erimiş maden akıyor her evden
çiçek yerine,
her çukurundan İspanya'nın
İspanya yükseliyor,
her ölü çocuktan bir tüfek fışkırıyor,
gören bir tüfek,
kurşunlar doğuyor her cinayetten,
o kurşunlar günün birinde
on ikisinden vuracak yüreğinizi.
Soracaksınız: Şiiri neden
düşleri anlatmıyor, yaprakları
ve büyük yanardağlarını anayurdunun?
Gelin görün kanı sokaklardaki.
Gelin görün
kanı sokaklardaki.
Gelin görün kanı
sokaklardaki.
Çeviren: Ülkü TAMER
<end>

<start>
Döğülmüş, zehir zift bir tabak, 
Al papaz bu senin. 
Bir tabak: 
Demir kırıntıları, 
Küller ve gözyaşlarıyla; 
Bir tabak: 
Devrik duvarlar, 
Hıçkırıklar taşan; 
Al papaz bu senin, 
Almeria’nın kanından. 
Bir tabak: 
Püskürme ateş, 
Korkular, yıkıntılar, 
Deli sularla; 
Bir tabak: 
Kırık ışıklardan, 
Ezik başlardan; 
Bir tabak, bir kara tabak, 
Al bankacı bu senin, 
Almeria’nın kanından. 
Her sabah, 
Her karamsar sabahında. 
Ömrünüzün; 
Masanızda göreceksiniz, 
Onu: 
Dumanı üstünde ve korlu. 
Bir yana itivereceksiniz, 
Nazik ellerinizle: 
Yüzünü görmemek için, 
Bir daha sindirmemek için. 
Ekmek ve üzümler arasında, 
Bir yana koyacaksınız onu; 
Ve bu, 
Ses seda vermez tabak: 
Her sabah, her sabah, 
Yerinde olacak. 
Al albay, al albay karısı, 
Bu size: 
Bir mahfel şenliğinde, 
Her bayramda; 
Ve seher şarabının, 
Alacakaranlığında: 
Antlar içilir, 
Nişanlar takılırken; 
Ve sizler, 
Onu göresiniz diye sizler, 
Buz kesilmiş, tirtir halinizle, 
Bu dünyada. 
Evet bir tabak: 
Şuranın buranın zenginleri, 
Topunuza. 
Size, sizlere 
Bakanlar, büyükelçiler, 
Canavar sofra dostları; 
Sizlere, konforlu çayların, 
Yüce mevkilerin kadınları; 
Bir tabak: 
Kemirilmiş, pis ve kirli, 
Zavallı bir kandan; 
Durur, önünüzde durur, 
Her kuşluk, her hafta, ölüp ölesiye 
Almeria’nın kanından.
<end>

<start>
Ölü bir arkadaşın yasını tutuyorum,
Benim gibi iyi bir marangozdu o da.
Birlikte sokaklarda ve düzlüklerde gezdik,
Ve savaşlarda, kayalıklarda, hüzünlerde.
Nasıl da görürdü her şeyi
Benim için: Bir torba ışıltılı kemik...
Gülüşü, ekmeğimdi benim; 
Sonra görmez oldu bizi ve o kendine bir çukur
                               kazdı toprakta
Onu o çukura sürdüler.
O günden bu yana onu daha yaşarken
                                avlayanlardır
Süsleyen, çomaklayan,
Kurdelelerle bezeyip rahat vermeyen,
Çalılarla donatıp, zavallı uyuyan arkadaşımı
Üzerime salanlar, beni öldürmek için.
Kimin durumu daha iyi, söyle bana, sevgili ölü:
Senin mi, yoksa benim adımı taşıyan kardeşinin mi?
Bunlar konuşulmalı: Dinleyecek birini arıyorum,
Ama bu yıkılmışlığı ve acılar şölenini anlayan yok
                                        görünürde.
Bir yücelik yitirildi,
Bir daha gülmeyecek; 
O şafaklarda öldü, beni dinleyen yok; 
Bundan bir yere varılmaz, hepsi boşuna,
Çünkü o kendi ölüm kentinde şimdi,
Acısı tamamlanmış,
Bense bir başka işte,
Marangozlar olarak, zavallı marangozlar:
Birbirize onur sözüyle yazılmış,
Birimiz ölüme birimiz yaşama yazılmış.
(*)   Bu şiir, Neruda'nın yakın arkadaşı, Peru'lu 
     ozan Cesar Vallejo'nun ölümünden söz etmektedir.
<end>

<start>
Siz aşk nedir bilmezsiniz dedi Bukowski
Ben elli bir yaşındayım bir bakın bana
Genç bir güzele aşığım
Kötü saplandım bu işe ama O'nun da hali kötü
Fakat olacaksa böyle olsun
Kanlarına giriyorum onların ve kurtulamıyorlar benden
Herşeyi deniyorlar kaçmak için
Ama sonunda hep geri dönüyorlar
Hepsi geri dönmüştür bana
Ama gördüğüm bir tanesi dışında
Ağlamıştım ardından
Ama kolay ağlardım o zamanlar
Çocuklar sert içkileri yaklaştırmayın yanıma
Acımasız oluyorum o zaman
Burada oturuyor bütün gece
Bira içebilirim siz hippilerle birlikte
Bu biradan on beş litre içerim ve
Bana mısın demem, su gibi gelir bana
Ama bir defa koklatın sert içkileri
Pencereden dışarı atmaya başlarım insanları
Kim olursa olsun fırlatırım dışarı
Bunu yaptım daha önce
Ama siz aşk nedir bilmezsiniz
Bilmezsiniz çünkü hiç aşık olmamışsınızdır
İşte iş bu kadar basit
Genç bir fıstık buldum şimdi, öyle güzel ki..
Bukowski diyor bana, Bukowski diyor o minicik sesiyle
Bense ne var diyorum
Ama aşk nedir bilmezsiniz siz
Size ne olduğunu anlatıyorum ama dinlemiyorsunuz
Aşk buraya kadar gelip kıçınızı dürtse
Bu odada içinizden birinin ruhu duymaz
Şiir okuma toplantılarının boktan bişey olduğunu düşünürdüm
Bana bak ben elli bir yaşındayım ve çok dolaştım
Boktan diyorsam öyledir
Ama sonra dedim ki kendime Bukowski
Aç kalmak daha boktan
Sonuçta işte buradasın ve hiçbirşey olması gerektiği gibi değil
O adam neydi adı Galway Kimel
Bir dergide resmini gördüm
Yakışıklı bir suratı var ama öğretmen
Tanrım düşünebiliyor musunuz
Eyvah sizler de öğretmensiniz
Size de küfrediyor oluyorum o zaman
Hayır o adamın adını hiç duymadım 
Ne de ötekinin, hepsi birer asalak
Belki egom yüzünden artık çok fazla okumuyorum
Ama, şu ünlerini beş altı kitap üstüne 
Kuran insanlar var ya, 
Hepsi birer asalak
Bukowski diyor bana bu kız
Niçin klasik müzik dinliyorsun bütün gün
Sizi şaşırttım değil mi 
Benim gibi kaba ayyaş birisinin
Klasik müzik dinleyeceğini düşünmezdiniz
Brahms, Rachmaninoff, Bartok, Tdeman
Kahretsin burada yazamıyorum
Çok fazla sessiz, çok sayıda ağaç var burada
Şehirleri severim, en uygun yerler benim için
Her sabah koyarım klasik müziğimi
Ve oturup yazı makinemin başına
Bir puro içerim bakın işte böyle
Ve Bukowski derim sen şanslı bir adamsın
Bukowski bu belaların hepsini atlattın
Ve sen şanslı bir adamsın
Ve mavi duman yayılır masamın üstüne
Ve pencereden dışarı Delengpre Caddesi'ne bakarım
Ve derin nefes alır ve yazmaya başlarım
Bukowski işte yaşam budur derim kendi kendime
Yoksul olmak iyidir, basur olmak iyidir, aşık olmak iyidir
Ama siz nasıl birşey olduğunu bilmezsiniz
Sevgilimi görseydiniz ne dediğimi anlardınız
Buraya gelince baştan çıkacağımı düşündüm
Tam böyle olacağını bildi, böyle olacağını bana söylemişti
Allah kahretsin ben elli bir yaşındayım o ise yirmi beşinde
Birbirimize aşığız ve o beni kıskanıyor, Tanrım bu güzel birşey
Buraya gelip baştan çıkarsam, gözlerimi oyacağını söylemişti
Alın işte aşk sizlere
İçinizden hangisi bilir böyle birşeyi
Sizlere birşey söylemeliyim
Öyle adamlarla tanıştım ki hapishanede
Üniversitelere ve şair toplantılarına giden
İnsanlardan çok daha fazla yol-yordam bilen insanlardı
Kan emicidirler onlar, bütün görmek istedikleri
Şairin çorapları kirli midir acaba ya da koltukaltları kokuyo mudur
Ama sizden şunu hatırlamanızı istiyorum
Bu odada yalnız bir tane şair var bu gece
BELKİ DE BU ÜLKEDE YALNIZ BİR TANE ŞAİR VAR BU GECE
O DA BENİM
İçinizden kim biliyor yaşamı, içinizden kim biliyor herhangi birşeyi
Hangi biriniz hayatında işinden kovuldu? 
Ya da sevgilisine dayak attı ya da sevgilisinden dayak yedi
Beş defa kovuldum ben Senis and Rocbuck'tan
Kovmuşlar, tekrar kovmuşlardı beni
Otuzbeş yaşındayken tezgahtarlık yapıyordum onlara
Sonra kurabiye çalarken yakalandım
Ben nasıl olduğunu bilirim çünkü ONLARDAN GELİYORUM
Elli bir yaşındayım ve aşığım
Şu gencecik güzel şey diyor ki bana: Bukowski
Ve ne var diyorum, O ise
Sen pisliğin tekisin diyor bana
Ve bebeğim beni anlıyorsun diyorum
Bu dünyadaki tek güzel şey O
Kadın ya da erkek bu tür hareketine katlanacağım tek kimse
Ama siz aşk nedir bilmezsiniz 
Hepsi geri döner bana sonunda, her biri geri döner
Yalnız o sözünü ettiğim bir tanesi, 
Hani o sözünü ettiğim bir tanesi 
Yedi yıl birlikte yaşamıştık, çok içerdik
Bir avuç memur görüyorum ben bu odada
Şair filan yok aranızda, hiç şaşırmadım bu işe
Şiir yazmak için aşık olmak gerekirdi
Ve siz aşık olmak nedir bilmiyorsunuz ki
Sizin derdiniz bu! 
Şu ağır içkiden verin biraz bana
Tamam buz istemem güzel
Güzel işte çok güzel böyle
Haydi bakalım gösteriye başlayalım
Ne dediğimi hatırlıyorum
Ama bir tek atacağım yalnızca
Ne de güzel tadı var şu meretin
Haydi uzatmadan bitirelim bu işi 
Yalnız bundan sonra kimse durmasın
Açık pencerenin yanında
<end>

<start>
Önemli olan burada kimin yaşadığı değil
kimin öldüğü
ne zaman öldüğü değil
nasıl öldüğü
büyük insanların tanınmışları değil
adı sanı duyulmadan ölenleri önemli
ülkelerin tarihleri değil
insanların yaşamları önemli
masallar düşlerdir
yalanlar değil
ve insanlar değiştikçe
gerçeklerde değişir
ve gerçekler durağanlaştığında
işte o zaman insanlar ölecekler
ve
böcek, ateş
ve seller
gerçek olacaklar....
<end>

<start>
adam 65'indeydi, karısı 66, alzheimer 
hastası.
adamın ağzı 
kanserdi. 
geçirdiği ameliyatlar ve gördüğü 
ışın tedavileri 
çene kemiğini eritince
tel takmışlardı 
çenesine.
bir bebeğin altını 
değiştirir gibi 
hergün 
altını değiştirirdi
karısının.
durumundan dolayı 
araba süremediği için
hastaneye taksi ile 
gider, 
konuşmakta zorlandığı için 
adresi kağıda yazardı.
son ziyaretine 
bir ameliyat daha 
gerektiğini söylediler 
ona; sol 
yanağının ve dilinin 
biraz daha temizlenmesi gerekiyordu. 
eve döndüğünde 
karısının altını değiştirdi, 
fırına dondurulmuş hazır yemeklerden 
koydu, akşam haberlerini 
izledikten sonra 
yatak odasına gitti, silahı 
aldı, karısının şakağına 
dayadı ve ateşledi.
kadın soluna
yığıldı, adam
kanepeye
oturdu, 
namluyu ağzına soktu ve
tetiği çekti.
silah sesleri komşuları
harekete geçirmedi.
daha sonra fırında 
yanan yemeğin kokusu 
geçirdi.
biri geldi, kapıyı 
omuzlayarak açtı ve gördü
çok geçmeden
polisler gelip
işe koyuldular, bazı şeyler
buldular:
bakiyesi bir dolar on dört sent olan
bir tasarruf hesabı defteri 
sonuca vardılar
intihar.
üç hafta sonra
iki yeni kiracı
taşındı daireye:
ross adında 
bir bilgisayar mühendisi ile 
bale eğitimi alan
karısı anatana.
yükselme eğiliminde
çiftlerden biri gibi
görünüyorlardi
<end>

<start>
Van Gogh kulağını kesip
bir
orospuya verdi
orospu
hunharca fırlattı
kulağı
sokağa tiksinerek.
Van, 
orospular
kulak
istemezler
para isterler
sanırım bu yüzden
muhteşem bir
ressamsın sen
başka
birşeyden
anlamadığından...
<end>

<start>
ayın 17'sinin gecesi
bütün gece boyunca radyo çaldım
komşular alkış tuttu
ev sahibem ise kapıyı çalıp
şöyle dedi
LÜTFEN
LÜTFEN
LÜTFEN
ARTIK BURADAN TAŞIN, 
çarşafları kirletiyorsun
sonra o kan nereden geliyor? 
asla çalışmıyorsun
uzanıp radyo ile konuşuyorsun
ve içiyorsun
bir de sakalın var
bir de her zaman budalaca sırıtıyorsun
ve şu kadınları odana getiriyorsun
saçını da asla taramıyorsun
ayakkabılarını da cilalamıyorsun
gömleklerin de hep buruşuk
niye buradan ayrılmıyorsun? 
komşuları mutsuz kılıyorsun
lütfen hepimizi mutlu et
bize bir iyilik yap 
ve buradan çek git!
canın cehenneme bebeğim, diye
anahtar deliğinden tısladım; kiram
Çarşamba'ya kadar ödenmiş vaziyette.
tanınmayan bir Alman sanatçı tarafından
yapılmış suluboya nü bir resmi
sana gösterebilir miyim? 
Onu  $ 1000'e sigortaladım.
katı yürekli bir şekilde
holün sonuna doğru yürüdü gitti.
sanattan pek anlamıyor. Onu
çıplak görmek isterdim
belki de özgürlüğe kavuşmak için 
resim yapabilirdim. Olmaz mı?
<end>

<start>
ölümü konuşmak
paradan konuşmak
gibi-
ne fiyatını biliriz
ne de
değerini, 
yine de ellerime bakıyorum da
biraz
tahmin edebiliyorum
erkek tahmin etmek
ve başarısız olmak için yaratılmış
kadın
geri kalanlar için.
zamanı geldiğinde 
umarım
bir armut yiyişimi anımsayabilirim.
usanmışız artık
bu kadar ölü
köpekten
kafataslarından
ordulardan
çiçeklerden
kıtalardan.
bir mücadele var-
o da şu; 
olayın
mekaniğine karşı.
bugün bir armut ye ki
yarın
anımsayabilesin.
<end>

<start>
azdılar yine; sıçrayıp ısırıyorlar,geri çekiliyorlar,etrafımda dolanıp sonra yine saldırıyorlar.
oysa ben kurtulduğumu sanıyordum
onlardan,beni unuttuklarını; ama
şimdi daha da
çoklar.
ve ben daha yaşlıyım 
şimdi
ama köpeklerin yaşı
yok
ve herzamanki gibi
etinizi ısırmakla yetinmiyor
beyninizi ve ruhunuzu da
ısırıyorlar
bu odada
etrafımda dönüyorlar
şimdi.
harikulade 
değiller; cehenem
köpekleri bunlar
ve sizi de
bulacaklar
şimdi 
onlardan biri
olsanız
da.
<end>

<start>
hiçbir seyin önemi yok
bir yatakta debelenmekten baska
ucuz hayaller ve bir birayla
yapraklar ölürken ve atlar ölürken
ve ev sahibeleri koridorlarda dikmis gözlerini bakarken;
canlidir müzigi çekilmis perdelerin,
sinek sürüleri
ve patlamalar sonsuzunda
son insan'in magarasi;
hiçbir seyin önemi yok sizdiran lavabodan baska,
bos siseden,
keyiften,
kistirilmis
biçaklanmis ve tras edilmis gençlikten baska,
kendisine sözcükler ögretilip
ölsün diye
arkasi yastikla desteklenmis
gençlikten baska.
<end>

<start>
ayağını kıran kazın etrafında
beş-altı yüz tane salak birikmişti
nöbetçi yaklaşıp
silahını çektiğinde
ne yapılacağına 
karar vermeye çalışıyorlardı
ve konu kapandı
kulübesinden çıkıp
ev hayvanını öldürdüğünü iddia eden 
bir kadın dışında
fakat nöbetçi kayışını ovuşturup
kıçımı öp 
dedi kadına, 
gidip başkana şikayet et; 
kadın ağlıyordu
ben de gözyaşlarına hiç dayanamam.
çadırımı katladım 
ve yolun aşağısına gittim: 
piçler
manzaramı bozmuştu.
<end>

<start>
tamam, benimle yaşayıp sonra düzüşecek, kokain çekecek, içki
içecek ya da sadece konuşacak yeni
bir erkek arayışıyla beni terk eden bütün kadınları
şimdi bağışlıyorum.
artık genellikle can sıkıcı
ve yapı itibariyle 
duygularını iyi ifade edemeyen
biri olduğumu biliyorum, dahası
genellikle aynı şeye ve/veya şeylere
ilgi duymuyorduk.
ama o zaman
bağışlamanın ya da anlamanın
benim için çok zor olduğunu
bilmenizi isterim; duvarları ya da
yapılmamış yatağı ya da yerdeki
gazeteyi seyrederek geçirdiğim
maço cehenneminden 
farksız birçok gece hatırlıyorum; dakikalar
beynimin içinde boğulmuş; 
ve ortalığa kadın eşyaları saçılmış olurdu mutlaka:
yatağın üzerindeki giysiler, yerde ayakkabılar, etajerin
üzerinde ruj, banyoda saç fırçası...
bir kadının başka bir erkeği bana yeğlemesini
bir türlü anlayamayan
değerli benliğim vardı bir de.
kabullenmeyi reddederek
sabaha kadar odada volta attığım
birçok gece var, iki büklüm,
iki elimle midemi tutarak 'siktir, siktir, 
siktir...' diye söylenerek.
ve unutmaya çalışmak, ucuz barlara gitmek,
arayış içinde, nadiren bir şey bularak, bulunca da
aslında hoşlanmadığın bir rolü oynamak, kabul
edilmesi gerekeni zarafetle kabul etmektense 
ucuz bir intikam peşinde koşmak.
benim için birini terk etmeseydiniz ya da
biri sizi terk etmeseydi hiçbirinizi tanıma
fırsatı bulamayacağımı biliyorum şimdi-
o berbat gecelerle birlikte anımsanan
iyi gecelere içiyorum; işler yolunda gittiğinde
herkes kadar mutlu olabildik
ve bana sunabileceğinizin en iyisini
sunduğunuz için hepinize müteşekkirim; 
yüreğimde yaşamaya devam edeceksiniz ve
bir yerlerde bir cennet varsa şayet
bir gün hepiniz
orada olacaksınız
büyük beyaz köpekbalığı
esarette
şaşkın gözlerle, şaşkın aptal gözlerle
sonsuza dek dönüp duruken.
<end>

<start>
berbat kavgalar.
ve sonunda,
kadının güzel çiçek desenli kocaman yatağında
huzur içinde uzanmışım,
göbeğim sereserpe başım yanda
abajurun ışığı damla damla
kadın öbür odada
yıkanıyor,
çoğu şey gibi,
bütün bunlar benden uzakta,
küçük radyodan klasik müzik dinliyorum,
kadın yıkanıyor, suyun şırıltısını duyuyorum.
<end>

<start>
Can vermek için can almalısın, 
Milyarlarca kanın döküldüğü denizin üzerine
üzüntülerimiz boş ve dümdüz düşerken
Dalgaların içeri doğru kırıldığı sığ
sahilleri geçiyorum
buralarda beyaz bacaklı, beyaz göbekli
çürümekte olan yaratıklar var
bunlar uzun uzun etraflarındaki ölü
manzaralara karşı isyan etmekteler
Sevgili çocuğum, sana, sadece serçenin sana
yapmış olduğu bir devirde yaşlıyım; genç olmanın moda
olduğu bir devirde yaşlıyım; gülmenin moda olduğu
bir devirde ağlıyorum.
seni sevmenin daha az bir cesaret istediği 
bir devirde senden nefret ediyorum.
<end>

<start>
eski bir New Orleans pansiyon odasında elbiselerini giyerdin, 
sen ve depocu çocuk ruhun, 
sonra küçük yeşil el arabanı iterek senin
farkında bile olmayan tezgahtar kızların önünden
geçerdin, minik ve dikdörtgen beyinleri ile daha
büyük şeylerin düşlerini kuran
kızların.
ya da Los Angeles, yedek parça fabrikasındaki
sevkiyat memurluğundan dönüp asansörle 312 numaraya
çıkar ve akşamın altısında yatağa uzanmış sarhoş
bulurdun kadını.
onları seçmeyi bilemedin hiçbir zaman, artıkları, 
kaçıkları, alkolikleri, hapçıları buldun hep.
belki de bulabileceklerin onlardan ibaretti, onların da
bulabilecekleri senden.
barlara takılıp başka kaçıklar, alkolikler, 
hapçılar buldun. topuklu ayakkabıların içindeki
bir çift zarif bilek aklını başından
almaya yeterdi.
yayların üstünde hoplayıp zıpladın onlarla
hayatın sırrını
keşfetmişcesine.
sonra tezgahtar Larry'nin koca göbeği ve minik
gözleri ile yanına geldiği gün vardı, sürekli
ıslık çalardı Larry.
ıslığı kesip sen devkiyat masasında çalışırken
başına dikilmişti.
sonra sallanmaya başlamıştı ileri geri, böyle bir
alışkanlığı da vardı, sen çalışırken başına
dikilip sallanır ve seni seyrederdi, şu şakacı
tiplerden biri, bilirsiniz, 
ve gülmeye başlamıştı, sen akşamdan kalma ve 
traşsızdın ve yırtık bir gömlek vardı üstünde.
'ne var, Larry? ' diye sormuştun.
'Hank, neye dokunsan boka dönüyor! ' demişti.
tartışacak birşey yoktu.
<end>

<start>
kuraklığa uyandım ve eğreltiotları ölüydü, 
saksı çiçekleri mısır gibi sararmış; 
kadınım gitmişti
ve boş şişeler kanı çekilmiş cesetler gibi
sardı beni işe yaramazlıklarıyla; 
güneş hala iyiydi ama, 
ve ev sahibemin notu bükülmüş
hoş ve talepsiz saramışlığında; şimdi gereken
iyi bir komedyendi, eski tarz bir şakacı
absürd acı üzerine şaka yapacak; acı absürddür
çünkü vardır, hepsi bu; 
dikkatle traş ettim eski bir jiletle
bir zamanlar genç olan ve
dehası olduğu söylenen adamı; ancak
yaprakların trajedisi bu işte, 
ölü otlar, ölü bitkiler; 
ve karanlıklar bir hole yürüdüm
ev sahibemin dikildiği
tüm nefretiyle dediğim dedik, 
sallayıp şişman, terli kollarını
canın cehenneme diye yırtınıp
yırtınıp kira kira diye
çünkü yamuk yapmıştı dünya
ikimize de.
<end>

<start>
Markov'un iddiasına göre
ruhunu bıçaklamaya çalışıyormuşum
ama ben onun karısını tercih ederdim.
ayaklarımı kahve masasının üzerine koyarım
ve o da der ki, 
ayaklarını kahve masasının üzerine koymana
pek aldırmıyorum
ama bacakları sallanıyor
her an zavallı şey
parçalara ayrılabilir.
ayaklarımı masadan çekmem
ama hala onun karısını tercih ederim.
Markov der ki, bir hendek kazıcısını
eğlendirmeyi tercih ederdim veya bir
gazete satıcısını çünkü bu insanlar
hiç olmazsa nezaket kurallarına uyacak kadar nazik olurlar
Rimbaud ile fare zehiri arasındaki
farkı bilmeseler de.
boş bira tenekem
yere yuvarlanır.
'ölmem gerekmesi hiç mi hiç
canımı sıkmıyor, ' der Markov, 
'bu oyundaki rolüm yaşayabildiğim
kadar iyi yaşamam gerektiğidir.'
yanımdan geçerken karısını yakalarım
elindeki bira göbeğime yaslanır, 
dizleri ve göğüsleri çok güzeldir
ve onu öperim.
'yaşlı olmak pek o kadar kötü değil, ' der, 
ortalığa bir sakinlik çöker ama
önemli olan şudur: 
Sakinlikle ölümü birbirinden ayrı tutmak için: 
asla yaşlı olduğun için gençliğe
aşağılayıcı bir şekilde bakma, 
tecrübeli olduğun için yaşlılığa
asla bilgelik olarak bakma. bir
insan hem ahmak hem de yaşlı olabilir --
böyle birçok insan vardır, bir insan
hem genç hem de bilge olabilir --
çok az insan böyledir. bir insan --
Tanrı aşkı için diye figan ettim, 
'kes sesini! '
gidip bastonunu aldı ve 
dışarı çıktı.
'onun hislerini incittin' dedi karısı
'senin büyük bir şair olduğunu sanıyor.'
'bana göre o fazla kurnaz' dedim
'biraz fazla bilge.'
göğüslerinden birini dışarı çıkarttım
kokunç büyük
güzel
birşeydi.
<end>

<start>
tiklerim tutmuş çarşafın altında
güneş ışığıyla tekrar yüzleşmek
harbiden
berbat bir
şey
neon ışıkları yanıp da
çıplak kızlar barın
üstünde
hırpalayan müzikle dansettiğinde
şehri daha çok
seviyorum
çarşafın altında düşünüyorum
tarih
sinirlerimi
yıpratıyor
insanlığın en hatırlanası derdi
güneş ışığıyla tekrar
yüzleşme cesaretidir
aşk iki yabancının tanışmasıyla
başlar.
dünyayı sevmek 
imkansız.
yatakta kalıp
uyumayı
yeğlerim
serseme dönmüşüm 
günlerle sokaklar ve yıllarla
çarşafı
boynuma çekiyorum
kıçımı duvara
veriyorum
sabahlardan kimsenin etmediği kadar
nefret
ediyorum
<end>

<start>
Vietnam
Vietnam'daki her şeyin 
basitliği
kadına benzeyen
genç bir rahibin cübbesini tutarken
sırtından vurulan adam, 
biz de burda takılıyoruz:
ay gibi parlak
eldivenlerimiz şıkır şıkır, 
her yerde motosikletler, arılar uykuda, 
enjektörler paslanmış, 
iklim şaşırmış, 
ve kemiklerimizi titretiyoruz, 
tenimiz körleşmiş, 
ölü düşüyor asker, 
bir ölü asker daha, 
kadına benzeyen genç bir rahibin
siyah cübbesi
harika bir kızıla boyanmış şimdi, ve tanklar
geçip gidiyor ağırdan.
<end>

<start>
yeniden patlarken rüzgar denizden
toprak isyan ve kaosla lekelenirken
dikkatli kullan seçenek kılıcını
unutma
5 yüzyıl
veya 20 sene önce bile
asil denebilecek şeyler
şimdilerde daha ziyade 
boşa harcanmış eylem oluyor
bir kez yaşanıyor yaşam, 
oysa bir dolu şansı var tarihin
insanların aptallığını kanıtlayabileceği
öyleyse dikkatli ol derim
asil görünen herhangi bir
ideal
niyet
ya da eylem konusunda
bu ülkeden yana ol ya da aşktan
veya sanattan, sakın kapılma anın yakınlığına
yada koparılmış çıçek gibi kuruyacak bir
güzelliğe
ya da devlete; 
aşk, evet, ama evlilik görevi gibi değil, ve gözün açık olsun
kötü gıda ve aşırı çalışmaya; 
bir ülkede yaşaman gerekir, evet, 
ne var ki aşk ne kadının düzenidir
ne de ülkenin; 
acele etme, ve iç gerektiğince
ki kalabilesin yarına
çünkü içki, içenin yeni
bir yaşama şansına 
ulaştığı bir
yaşam tarzıdır, dahası, derim ki
mümkün olduğunca yalnız yaşa; 
çocuk yap yapacaksan
ama büyütme zahmetinden kaçınmaya
çalış; bedenindeki
yada ruhundaki
canı almaya çalışmadıkça düşman
sesli yada fiziksel
küçük tartışmalara girme, 
sonrada öldür gerekiyorsa; 
ve ölmek zamanı geldiğinde
bencil olma; 
masrafsız olduğunu düşün
ve gittiğin
yeri; 
ne utanç izi olsun ne başarısızlık
ne de bir
hüzün çağrısı
patlarken rüzgar denizden
akıp
gider zaman
yumuşak huzurla yıkayarak
kemiklerini
charles hank bukowski
<end>

<start>
servis berbattı
bellboy ise devamlı yanlış zamanda
havlu getirmeye devam etti.
sarhoştum, sonunda kafasına bir
şaplak attım.
küçük bir adamdı, yere bir Ekim
yaprağı gibi düştü, 
olan olmuştu, 
aynasızlar geldiğinde
koltuğu kapıya dayamıştım bile
zinciride çekmiştim, 
Brahms'ın Birinci Senfonisi çalıyordu
elimide büyük annem yaşındaki bir karının
g.tüne sokmuştum
sonunda kahrolası kapıyı kırdılar, 
koltuğu bir kenara ittiler; 
çığlık çığlığa olan karıya bir tokat attım
ve sonra dönüp sordum, 
sorun nedir, beyler? 
daha henüz traş olmamış bir genç elindeki sopayı
kafama indirmiş olmalı
sabah hapisanenin hastanesindeydim
yatağıma zincirlenmiştim
ve hava çok sıcaktı, 
ter şuursuzca çarşafa akıyordu, 
bana bir sürü aptalca sorular sordular
işe geç kalacağımı biliyordum, 
bu benim canımı çok sıkıyordu.
<end>

<start>
aslında olanlar
ve olması gerekip de olmayanlar
ilginç.
görmeye değer bir yer dünya, 
bizi yarı-uyur yakalayan
ve daha işimizin bittiğini anlayacak
kadar yaşlanmadan öldüren
örümcekler ve ağlarla örülü
bir orospu değilse karındır
karın değilse vergi koşuşturması
veya ekmek ya da içkidir, 
ya da birisi kayıyordur karına
sen aşağıda dükkanda
onu ipekler içinde yaşatmak için kıçını yırtarken.
ya da altılı ganyana
veya ota sarmışsındır
belki bulmaca çözmeye
belki de vitaminlare ya da Beethoven'a.
ama 30 metrelik bir yatta neler
olduğunu görmelisin: 
genç güzel kadınların başka birine
neler yapabildiğini görmek
vazgeçirtir seni özgürlükten
küçük dergiler ve Tolstoy'dan.
ve o adamın umurunda bile değildir, 
cimri bir kadeh doldururken şöyle der sana, 
o orospu var ya
tavşanlar bile onun kadar düzüşemez, 
eğer paran yoksa
daha olayı kavrayamadan
ya bunarsın yaşlılıktan
ya da ölürsün.
ve kız orada dikilir trabzanın yanında
bir içim su
altın güneşi ve som altından, 
dünyanın en büyük yüzme havuzunda balıklar
dolanırlar, ve hatta gülümser sana
sen aşağıya inerken daha fazla şişe
ve çizme çıkarmaya
ve efendinin midyelerini kazımaya; 
ama, ah, seni domuz! -senin yaptıklarının
hepsini söyledi bana, erkek söyler ya- ki bu da
sen ve benim iyi
ya da yeterince yaşamadığımızı söylemenin
bir başka yoludur.
<end>

<start>
tuhaf ve cesur insanlara dair yazarken
ölümüne içen Jack London.
karanlık ve şiirsel
eserlerini yazarken kendini içki ile
bitiren Eugene
O'Neill.
çağdaş yazarlarımız
üniversitelerde ders veriyor şimdi
takım elbise,kravat,
erkek öğrenciler pür dikkat,
kız öğrencilerin buğulu
bakışları öğretmenin üstünde,
çimler öyle yeşil,kitaplar
öyle sıkıcı ve
hayat susuzluktan öyle
ölmekte
ki.
<end>

<start>
sera etkisi deyin ne derseniz deyin 
eskisi gibi yağmıyor işte yağmur. 
özellikle büyük kriz zamanındaki 
yağmurlar geliyor aklıma. 
kuruş para yoktu ama bolbol 
yağmur vardı. 
öyle bir gece veya bir gün 
değil, 
7 gün ve 7 gece 
YAĞARDI 
ve Los Angeles'in yağmur ızgaraları 
bu kadar çok yağmuru emebilecek 
şekilde yapılmamıştı 
ve yağmur KALIN 
ve KARARLI 
ve DÜZENLİ yağardı 
ve damlaların çatılara çarpışını 
oradan da oluk oluk 
toprağa akışını DUYARDINIZ 
ve DOLU, 
büyük BUZDAN KAYALAR 
patlayan 
oraya buraya saçılan havada uçuşan; 
ve yağmur 
kısaca 
DURMAZDI 
ve bütün çatılar akardı - 
evin her tarafına 
tencereler, 
kapkacaklar serilir 
TIP TIP sesleri bütün eve yayılırdı; 
ve kaplar boşaltılır, 
boşaltılır 
ve tekrar boşaltılırdı. 
kaldırımların üstünden geçerdi yağmur, 
bahçelerin içinden; ve merdivenleri tırmanıp 
evlere girerdi. 
el bezleri vardı, banyo havluları, 
ve yağmur genelde 
tuvaletlerden girerdi: köpüre köpüre, kahverengi, küçük girdaplarla 
ve külüstür arabalarla dolu olurdu sokaklar 
güneşli bir günde 
marş basmayan arabalarla, 
ve işsiz adamlar 
sanki canlılarmış gibi duran o eski arabaların 
can çekişmelerine bakarlardı 
pencereleri önünden; 
işsizler, 
yenik bir zamanın yenik insanları 
hapsolurdu evlerine 
karıları ve çocukları 
ve kedi köpekleriyle. 
kediler ve köpekler 
dışarı çıkmamak için diretir 
evin garip garip yerlerine 
pisliklerini bırakırlardı. 
işsiz adamlar 
bir zamanlar güzel olan karılarıyla 
evde tıkılıp kalmış olmaktan 
çıldırırlardı. 
korkunç tartışmalar yaşanırdı 
haciz ihtar mektupları 
kondukça posta kutularına. 
yağmur ve dolu, bezelye kutuları, 
yavan ekmekler; kızarmış 
yumurta, rafadan yumurta, haslanmış 
yumurta; fıstık ezmesi 
sandviçleri, ve her tencerede 
görünmez bir tavuk. 
babam, kesinlikle iyi biri olmayan babam 
her yağmurda, en iyi ihtimalle, 
annemi döverdi, 
kendimi üzerlerine atardım, 
bacaklar, dizler, 
çığlıklar 
ta ki 
birbirlerinden 
ayrılana kadar. 
'Gebertic'em seni, ' bağırırdım 'Bi' kez 
daha vurursan ona öldürürüm seni! ' 
'Çabuk bu orospu çocu'unu 
çıkar burdan! ' 
'hayır, Henri, annenin 
yanında kal! ' 
evet, bütün evler kuşatma altındaydı 
fakat sanırım bizim evdeki dehşet 
ortalamanın üstündeydi. 
ve geceleri 
uyumaya çalıştığımızda 
yağmur yağmaya devam ederdi 
ve karanlıkta 
suların odama girmemesi için 
cesurca direnen penceremden 
ayın yağmur sularıyla bulanık 
görüntüsünü seyrederken 
Nuh'u hayal ederek 
ve Gemisini 
tekrar oluyor galiba 
diye düşünürdüm. 
hepimiz düşünürdük 
bunu. 
ve sonra, birdenbire, 
dinerdi yağmur. 
galiba hep 
sabaha doğru 
5,6 sularında dinerdi, 
huzur çökerdi her yere, 
ama tam bir sessizlik değil 
çünkü hala devam ederdi 
tip 
    tip 
        tip 
      sesleri 
ve sonra sis ve duman 
dağılırdı 
ve sabah 8'de 
gözleri kamaştıran sapsarı bir güneşışığı 
düşerdi yeryüzüne, 
Van Gogh sarısı - 
çılgın, köredici! 
ve ardından 
sağanaktan kurtulan 
çatı olukları 
güneş altında 
genleşmeye başlardı: 
PENG! PENG! PENG! 
ve herkes kalkıp dışarı bakardı 
hala yağmuru içine çeken 
bahçeler 
hiç bu kadar yeşil olmamış 
bir yeşil içinde 
ve kuşlar 
bahçelerde 
deli gibi cıvıldayan kuşlar, 
7 gün 7 gecedir 
yere konup da 
adamakıllı bir şey yiyememiş 
tohum yemekten 
bıkmış  kuşlar 
solucanların 
toprak üstüne çıkmasını beklerlerdi, 
yarı boğulmuş solucanların. 
kuşlar solucanları önce topraktan çekip 
havaya kaldırır 
sonra da midelerine indirirlerdi; 
karatavuklar ve serçeler olurdu. 
karatavuklar serçeleri uzaklaştırmaya 
çalışır 
ama serçeler, 
açlıktan delirmiş, 
daha küçük ve çabuk, 
kendi paylarını 
kotarırlardı. 
erkekler verandada durur 
sigaralarını içerlerdi, 
şimdi kapı kapı dolaşıp 
büyük olasılıkla hiç bir kapı ardında 
bulamayacakları bir 
iş arayacaklarının, 
büyük olasılıkla çalışmayacak arabalarını 
çalıştırmaya uğraşacaklarının 
bilincinde. 
ve bir zamanlar güzel olan 
karıları 
banyoya girer 
saçlarını tarar, 
makyajlarını yapar, 
dünyalarını tekrar 
biraraya getirmeye çalışırlardı, 
onları saran korkunç mutsuzluğu 
unutmaya çalışarak, 
kahvaltı için 
ne hazırlasam diye 
telaşlanarak. 
ve radyo 
okulların 
açıldığını söylerdi. 
ve 
ardından 
işte ben 
yine okul yolundaydım, 
yollarda kocaman 
su gölcükleri, 
tepemde yeni bir dünya gibi 
güneş, 
evde annemler, 
okula 
zamanında vardım. 
Bayan Sorenson bizi 
'bugün tenefüs yok, 
yerler çok ıslak' 
diyerek karşıladı. 
çocuklar 'AOF' 
bağırdı bir ağızdan. 
'fakat tenefüs saatinde 
çok farklı birşey 
yapacağız, ' dedi, 
've çok zevkli 
bir şey! ' 
hepimiz merak ettik 
bu çok zevkli şeyin 
ne olduğunu 
ve o iki saat 
Bayan Sorenson 
dersini anlatmaya 
devam ederken 
bir türlü geçmek bilmedi. 
Küçük kızlara baktım, 
çok tatlı ve temiz ve 
dikkatli görünüyorlardı, 
uslu ve dik 
oturuyorlarken sıralarında 
ve saçları 
Kaliforniya 
güneşi altında 
çok güzeldi. 
sonra tenefüs zili çaldı 
ve hepimiz eğlenceyi 
beklemeye koyulduk. 
ardından Bayan Sorenson sınıfa seslendi: 
'şimdi ne yapacağız 
biliyor musunuz, birbirimize 
yağmur sağanağı sırasında 
neler yaptığımızı anlatacağız! 
en ön sıradan başlayıp 
arka sıralara doğru devam edeceğiz! 
hadi Michael, sen başla! ...' 
ve hepimiz 
hikayelerimizi 
anlatmaya başladık, Michael başladı 
ve herkes sırayla kalkıp devam etti, 
ve sonra farkettik ki 
hepimiz yalanlar söylüyorduk, tamamen 
yalan sayılmaz ama 
çoğunlugu yalandı 
ve oğlanlardan bazıları pis pis 
gülmeye başladığında kızlar onlara 
kötü bakışlar fırlattı ve 
Bayan Sorenson 'tamam! ' diye bağırdı 
'tam bir sessizlik istiyorum! 
Siz merak etmeseniz de 
ben 
neler yaptığınızı 
öğrenmek istiyorum! ' 
böylece biz de hikayelerimize 
devam ettik 
ve hepsi de hikayeydi. 
bir kız gökkuşağı 
ilk çıktığında bir ucunda 
Tanrı'nın yüzünü 
gördügünü söyledi. 
bir tek hangi ucu olduğunu söylemedi. 
bir oğlan oltasını 
pencereden sarkıtıp 
bir balık yakalayıp 
kedisini 
beslediğini söyledi. 
hemen hemen herkes 
bir yalan uydurdu. 
gerçek 
fazla acı 
ve utandırıcıydı. 
sonra zil çaldı 
ve tenefüs bitti. 
'teşekkür ederim, ' dedi Bayan 
Sorenson, 'hepsi çok 
hoştu. 
yarına kadar 
yerler 
kurur ve 
kullanılabilecek 
hale gelir.' 
çocuklardan bir 
gürültü koptu. 
küçük kızlar 
dimdik ve uslu 
oturuyorlardı, 
çok tatlı ve 
temiz ve 
dikkatli, 
saçları dünyanın bir daha 
asla göremeyeceği bir güneşin 
ışıkları altında 
çok güzel 
görünüyordu. 
ve
<end>

<start>
desteklediğimiz şeylerin çoğuyla hiç bir
ilgimiz yok, onlarla ilişkimiz
sıkıntıdan veya korkudan veya paradan
veya fazla zekadan dolayı olmuştur; 
dairemiz ve mumumuzun ışığı o kadar
küçük ki, tahammül edemiyoruz.
Fikirle kabarıp Merkez'i kaybediyoruz: 
fitilsiz mum, bir zamanlar bilgelek
demek olan bazı isimleri görüyoruz, 
bunlar artık hayalet kasabalarına
giden yolları gösteren tabelalar gibi, 
tek gerçek olan mezarlar.
<end>

<start>
ön balkonda oturmuş
konuşuyorlardı:
hemingway, faulkner, t.s. elliot,
ezra pound, hamsun, wally stevens,
e.e. cummings ve birkaçı daha.
“baksana” dedi annem “şunları
susturamaz mısın? ”
“hayır,” dedim.
“boş konuşuyorlar,” dedi
babam, “kendilerine iş bulsalar
iyi ederler.”
“işleri var
onların,” dedim.
“bok var,” dedi
babam.
“kesinlikle,”
dedim.
faulkner girdi içeri
sendeleyerek
dolapta bir şişe viski buldu
ve sendeleyerek çıktı.
“korkunç bir insan,” dedi
annem.
sonra kalkıp
balkonu gözetledi.
“bir de kadın var aralarında,” dedi, “ama
daha çok erkeğe benziyor.”
“gertrude o,”
dedim.
“kasılıp duran biri var
bir de,” dedi, “üç kişiyi birden
marizleyebileceğini söylüyor.”
“o ernie,” dedim.
“ve sen,” dedi babam, “onlar gibi
olmak istiyorsun, öyle mi? ”
“onlar gibi değil,” dedim, “onlardan
biri.”
“lanet bir iş bulacaksın
kendine, anladın mı? ”
“kapa çeneni,” dedim.
“ne? ”
“’kapa çeneni’dedim, bu adamları
dinliyorum.”
babam karısına baktı:
“bundan böyle 
oğlum yok benim! ”
“umarım,” dedi annem.
faulkner sendeleyerek girdi içeri
yine.
“telefon nerde? ” diye sordu.
“n’apıcan telefonu? ” dedi
babam.
“biraz önce ernie çifteyle beynini
dağıttı,” dedi.
“gördün mü bu adamların başına
ne geldiğini? ” diye bağırdı
babam.
yerimden 
yavaşça kalkıp
bill’e telefonun yerini
gösterdim.
<end>

<start>
Kimseyi değiştiremezsin hayatta. 
Ve kimse için de değişmemelisin. 
Kimliğini kaybettiğin an, yaşamını çöpe attın demektir. 
İstemediğin sürece, hiçbir şey için ödün vermeyeceksin.
Çünkü gün gelir, verecek hiçbir şeyin kalmaz. 
Her şeyi sen istediğin için yapacaksın, 
başkası senden istediği için değil. 
Ve sen, sen olarak kaldığın sürece senin yanında olanlar 
da mutlu olacaktır. 
Bırak hayatına eşlik etmek isteyenler gelsin seninle.
Yolun bitimine kadar gelmeleri şart değil.
Herkesin gidebileceği bir yol vardır. 
Sen yeter ki, yanında yer almayı bil. 
Ne sen kimse için mecburi istikametsin, 
ne de bir başkası senin için... 
Seninle gelmek isteyenleri yanına al.
Belki beraber daha çok şey katabilirsiniz bu hayata. 
Yanındaki seni mutlu ettiği sürece kalsın hayatında, zorlama kendini.
Hayat rahat ve anlayışlı insanlarla 
Ve hayat hak ettiği gibi yaşandığında güzel...
Ve unutma; aynı dili konuşanlar değil 
aynı duyguyu paylaşanlar anlaşabilir...
<end>

<start>
Geleceği pek parlak değildi.
Sebepsiz dolanıyordu.
Kuzey Carolina civarında
Otobüsle bir yerlere giden
Genç bir adamdı işte
Kar yağmaya başlamıştı
Dağlarda küçük bir kafede
Mola verdiler
Genç adam tezgahta oturdu
Bir şeyler ısmarladı
Gelen yemek harikaydı
Kahve de.
Garson kız tanıdığı
Başka kadınlara hiç benzemiyordu
Bozulmamıştı.
Doğal bir mizah
Vardı her halinde
Aşçı deli deli konuşuyordu
İçerdeki bulaşıkçı gülüyordu
Temiz düzgün bir gülüşle
Genç adam camlardan kara baktı
Bu yerde sonsuza kadar
Kalmak istedi canı
İçine tuhaf bir duygu yayıldı.
Burada herşey çok güzeldi
Ve sanki hep çok güzel kalacaktı.
Derken şöför molanız bitmiştir
Otobüste yerlerinizi alın diye bağırdı
Genç adam ben kalayım
Dedi kendi kendine
Ben burada kalayım
Ama sonra kalktı
Diğer yolcuların ardından
Otobüse bindi
Koltuğunu buldu
Otobüsün penceresinden
Küçük kafeye baktı
Sonra otobüs kalktı
Bir virajı döndü
Ve dağlardan aşağı yöneldi
Genç adam diğer yolcuların
Sohbetini dinledi
Bazısı okuyor, bazısı uyuyordu
Hiç kimse
O yerin büyüsünü
Fark etmemişti
Genç adam başını yana yasladı
Gözlerini yumdu, uyur gibi yaptı
Yapacak bir şey yoktu
Motorun, karda tekerleklerin
Sesini dinlemekten başka.
Nirvana - Bukowski - Tom Waits
Çeviren: Ümit Ünal
<end>

<start>
kalbinle giriştiğin bir haksız mücadele bu
kendi yüzüne attığın pençedir aşkın mührü
tut ki yaralısın, iyileşmeyecek kadar, çaresiz
uzaktaki kar tanelerine tutunmak için yarışır mı serçeler
özlemenin imkansızlık olduğunu bile bile
durmadan meşgul çalan bir telefonun ucundasın
bileklerin yanlış ibreye ayarlı: tam 12′ den vuruldun! 
hedef tahtasının bile ‘artık yeter’ dediği andır
kursağında suskunluk, senin o soylu suskunluğun,
kimbilir hangi kayıp haritayı çıldırtır…
çarpışmayan hiçbir tanrı kalmadı bu hikayede
yaşadığımız ‘atlatma haber’e sıradan bir başlık uyduracak kadar cakalıyız
darmadağın ayak izlerime bakıp da nasıl biteceğini hesaplama bu yolun
kalbimle it dalaşındayız, hiçbir atlas kucak açmıyor içimdeki ülkeye
ölüme yıllardır küs olmasam bir akrebe sevda büyüteceğim
içimden geçen her şeyin günlüğü tutuldu
rahat olabilirsiniz, size de yer var bu oyunda
taburu yanlış patikaya süren acemi bir rütbeliydim
hepimiz o coğrafyanın ortasında kaybolduk
şimdi falcıların önünde tek sıra hizadayız
bizim için açılıyor sinek, papaz, kız,
aşk, ayrılık, unutma mecburiyeti,
semalar üstü inatlaştığımız tanrı…
durulduk sonunda, morfine uğramış zır deli kadar özgürüz
biletimiz kesildi, cehenneme kadar bütün yollar açık
varsa sıratın üstünde de sürüp gider bu it dalaşı
bir ağızdan çekilen yuhlara da katlanırız
kıyamete ne kaldı aşk bittikten sonra?
ömür mü? 
yük kervanıdır, geçtiği her adımda biraz daha derinleşir iz
gökyüzüne darılıp kalır anılara yetişemeyen o evcil akbaba
<end>

<start>
Fred derlerdi ona. Barın son taburesi onundu ve her zaman açılıştan kapanışa kadar oradaydı. Benden daha çok oradaydı ve bu hafife alınacak bir şey değildir.
Kimseyle konuşmazdı. Taburesinde oturup fıçı bira içerdi. barın öbür ucuna doğru dümdüz bakardı ama kimseye değil.
Ve bir şey daha;
Arada sırada yerinden kalkıp müzik dolabına gider ve her seferinde aynı 45’liği çalardı; "Bonapart’ın Geri Çekilişi"
Sabahtan akşama kadar çalardı o plağı. onun parçası olduğuna şüphe yoktu. Hiç bıkmazdı o parçadan.
Ve içtiği biralardan kafası iyi olduğunda kalkıp Bonapart’ın Geri Çekilişi’ni üst üste 6-7 kez çalardı.
Kim olduğunu, geçimini nasıl sağladığını bilen yoktu, tek bildikleri barın karşısındaki pansiyonda kaldığı ve her sabah bar açıldığında ilk müşteri olduğuydu.
Barmen Clyde’a şikayet ettim; "Kardeşim anamızı ağlatıyor bu plakla. Bütün plaklar bir süre sonra yenileriyle değişiyor ama Bonapart’ın Geri Çekilişi hep var. Ne anlama geliyor bu? "
"Onun şarkısı" dedi Clyde. "Senin bir şarkın yok mu? "
Neyse, o gün öğlen bir sularında bara girdim, bütün müdavimler oradaydı ama Fred yoktu. İçkimi söyledim sonra da yüksek sesle, "hey, Fred nerde? " diye sordum.
"Fred öldü" dedi Clyde.
Barın sonuna baktım. İçeri güneş sızıyordu ama boştu tabure.
"Şaka ediyorsun" dedim. "Fred helada, değil mi? "
"Fred bu sabah gelmedi" dedi Clyde, "pansiyon odasına gidip baktım, ordaydı, ütü tahtasından farkı yoktu"
Çıt çıkmıyordu barda. Geveze oldukları söylenemezdi zaten.
"Neyse" dedim, "Bonapart’ın Geri Çekilişi’ni dinlemek zorunda kalmayacağız en azından."
Kimse birşey söylemedi.
"Hala müzik dolabında mı o plak? " diye sordum.
"Evet"  dedi Clyde.
"Güzel" dedim, ’"Son bir kere de ben çalayım şunu"
Kalktım.
"Dur" dedi Clyde.
Barın arkasından çıkıp müzik dolabının yanına geldi. Küçük bir anahtar vardı elinde. anahtarı kilide sokup müzik dolabını açtı.Uzanıp plaklardan birini aldı. Sonra dizinin üstünde ikiye böldü plağı.
"Bu onun şarkısıydı" dedi Clyde.
Sonra dolabı kilitledi, kırık plağı barın arkasına götürüp çöpe attı.
Barın adı Jewel’s idi ve Crenshaw ile Adams kavşağındaydı, ama artık yok.
<end>

<start>
Gerçekten korkunç şeylerden biri de; her gece her gece artık sevişmek istemediğiniz bir kadınla aynı yatakta olmak.
Yaşlanırlar, artık güzel bir görünümleri de yoktur. Horlamaya bile başlamışlardır, ruhlarını kaybetmişlerdir.
Bazen yatakta dönersiniz ayağınız onunkine dokunur. tanrım ne kadar feci! Gece orada, dışarıdadır bilirsiniz perdelerin ötesinde her ikinizi de tabutun içinde birleştirmektedir.
Sabahları tuvalete giderken koridorda karşılaşırsınız, konuşursunuz, tuhaf birkaç söz edersiniz; yumurtalar kızarır, motorlar ısınır.
Karşı karşıya 2 yabancı oturmakta, ha babam ağızlara kızarmış ekmek tıkıştırmakta, somurtkan kafalar yanmakta, mideyi kahveyle doldurmaktadırlar.
Amerika’nın on milyon yerinde durum aynıdır. Bayatlamış yaşamlar askıya alınmışlar, gidebilecekleri hiçbir yer yok.
Arabaya binip işe gidersiniz. Orada da bir sürü yabancı, çoğu birilerinin karısı veya kocası. İşin giyotininden kurtulabilenler; flört etmekte, espriler yapmakta, çimdik atmakta, bazen bir yerlerde acele ayaküstü bir... kaptırmakta -bunu evde yapamazlar- sonra da arabalarına atlayıp evlerine dönerler.
Noel’in veya başka bir tatilin veya pazar’ın veya başka birşeyin gelmesini beklerler..
<end>

<start>
Zehirlenmiş gibi hissediyorum kendimi bu akşam. Üstüme işenmiş gibi; iliklerime kadar yorgunum. Tamamen yaştan kaynaklanmıyor ama payı olabilir. Kitle, benim için zor olan İnsanlık, o kitle sonunda kazanıyor galiba. Sorun herşeyin onlar için yinelenen bir gösteri olmasında sanırım. Tazelik yok içlerinde. Mucizenin kırıntısı yok. Kendilerini öğütüp duruyorlar, üstelik üstüme. Farklı bir insan görsem devam etmek için güç bulacağım kendimde. Ama öyle bayat, öyle kasvetliler ki. Heyecan yok. Gözler, kulaklar, bacaklar, sesler var ama...hiç. içten içe pıhtılaşıyor, kendilerini yaşadıklarına inandırıyorlar. Gençken daha iyiydi; arayış içindeydim. Geceleri sokakları dolaşırdım...kaynaşırdım, dövüşürdüm, arardım..Hiçbirşey bulamadım. Kadınlara gelince; her kadın bir ümitti ama çok sürmedi. Durumu hayli çabuk kavrayıp rüyalarımın kadınını aramaktan vazgeçtim; kabus gibi olmayan bir kadın kabulümdü. İnsanlara gelince; artık hayatta olmayan ölümsüzlerde buldum ne bulduysam-kitaplarda. Klasik müzikte. Güç verdiler bana. Ama sihirli kitapların sayısı sınırlıydı, bir süre sonra tükendiler. Yıkılmaz kalem klasik müzikti.
<end>

<start>
Ölüm bir melek elinde gelir 
Ve öper usulca çocuk yüzleri. 
Belki bir gün kurtuluruz 
Karıncaların yolunu şaşırtan ince rüzgarlarla 
Kaplumbağaların hasret kaldığı derin tepelerde 
Çocuk gibi bakalım mavi sulara 
Şehirlere bakalım insanlığımızı eskittiğimiz 
Sislerden dumanlardan yollara atılan 
mısır koçanlarından 
Belki tutarız birgün belki kurtarır bizi 
Simsiyah saralım bezlerle dağları rüzgarları 
Gül bahçeleri ağlasın 
Dallarda salınan çocuk salıncakları ağlasın 
Kırmızı balonlar bizsiz kaybolsun gökyüzünde. 
Haydi sığının şehirlere 
Kabuğunuza çekilin yorganınızı çekin üstünüze 
Kalsın titrek ve mavi elleriniz 
Bekleyin geliyor ölüm usulca 
Usulca girer koynunuza.
Çamlıca 1959
<end>

<start>
Yeryüzü bana mescit kılındı
Ant verdim toprak şahit tutuldu
Her sabah her öğle her akşam
İkindiyle yıkanarak yatsıyla donanarak
Seslerden bir sesle fırınlanıp
Sulardan polatlanan benim.
Geldim durdum önünde işte bir anıt gibi
Sıyırarak sırtımdan bir yılan giysisini.
Evet bir hançer ağacı gibi büyüyor içimde acı
Dağlardan bir dağ gibi kabaran yüreğimde.
Kargaların sırtlanlarla anlaştığı bir günde
Bir yabancı fırtınaya tutulan yapraklarım
Kudüs'te Mescid-i Aksa'da
Belki bir batı karanlığında Topkapı'da
Yangına uğramışsa
Duymaz olmuşsa kulaklarım göklerin muştu sesini
Elbet kıracağım bir gün bu ihanet kelepçesini
Çün defterler açılıp hesap soruldukta
Yetimin hakkı soruldukta yoksulun hakkı soruldukta
Milletim omuz omuza verip
Kıyama duruldukta.
Gündüzler nasıl beklerse gecenin bitmesini
Sabırla söküyorum bu tarih gecesini.
Yüreğim usul usul vuruyor Kafkasyalım
Namludan yeni çıkmış sıcacık kurşun gibi
Dağlılar dağlar gibi ormanlar ordu gibi ağaçlar asker gibi
Bir şimal rüzgarı değil bir Şamil fırtınası
Tutsaklık haritası değil bir zafer coğrafyası
Can pazarında Azerbeycan'da
Bir türkü işliyor nakışını kalbimin üstüne
"Kurban olayım ayına ayına yıldızına"
Bir ucundan dünyanın öbür ucuna
Kan olup dolaşan damarlarımda
Arabistan'da Pakistan'da Türkistan'da
Şu anda
İran'da Afganistan'da.
Gecelerden bir gece en kesin bir tarih gecesini
Delecek elbet yangına uğramış gözlerim
İçimde kayalaşan bu güç bu savaş birikintisi
Sağdan sola kavisler çizerek
Ak bir kağıt üstünde dolaşır gibi
Dolaşan Asya'yı Afrika'yı Amerika'yı
Sonra bir solukta geçerek üstünden Avrupa'nın
Avrupa'nın Rusya'nın.
"Yememiştir hiç kimse
Elinin emeğinden daha hayırlısını"
diyerek
Şafak gibi alınlara terle yazılmış
Hakkın mutlak ölçüsünü
Elbet benim işçilerim çekecek
Emeğin kutsal direğine.
O ışık ki düşer bir zenci yüreğine
Birden aydınlık kazanır zulme uğramış bütün yürekler
Onulmaz Hint ağrısına tükenmez Çin sancısına
İsyanın Macarcasına ezilmenin Çekoslavakcasına
Yanmanın Polonyacasına direnmenin Vietnamcasına
Gerillanın Arapçasına
Yetişecek elbet benim müjdeci sesim.
Ey insan ey şimdilerde hep bir beklemeye duran
Duy zaman içre sürüp gelen bu sesi
Sürüp gelen çağlardan çağlara
Renk veren tarihe yeşil çağlayan
Savaşçı yüreğinden savaşçı yüreğine
Cezayirden senegalden
Yüreğimin içine Boğaziçine
Kelimelerden bir kelime diken yeryüzüne.
Dünyanın kalbini dinle geliyor adım adım
Dallar meyvaya dursun toprak tohuma dursun
İnsan barışa dursun selama dursun zaman
Sabır savaş zafer. Adım: MÜSLÜMAN
<end>

<start>
Bir çığlık düştü karanlıklardan
Issız denize
Ses beton gibi buz tutuyordu
Bir takım gölgeler gidip geliyordu
Ay ışıkları gidip geliyordu
Deniz yaralı bir tay gibi soluyordu.
Kim bizi çeken ayaklarımızdan
Suyun yumuşaklığına
Yerin katılığına
Göğün karanlığına.
Bir göz bizi denetliyor - bu muhakkak
Bir çığlık boğuluyor denizde - bunu iyi duyuyoruz
Bir ışık kesiyor karanlığı bir ustura ağzında
Bilmediğimizi anlıyoruz
Görmediğimizi seziyoruz
Yeni bir çağa çıkıyoruz saçlarımızdan.
<end>

<start>
Bak sabah olmuş
Sağ elim kement gibi bak sana uzattım
Ben karanlığım korkma ben karanlığım
Sessiz sabahların korkak idamlıkları kalkın
Ben sizi mavi sabahlara sararım.
Yeni bir çağa giriyoruz bakın
En serseri bombalar ensesinde kimsesizliğin
Öcünü kusuyor önünüze
Bunalan sessizliğin.
Ey sarı benizli idamlıklar kalkın
Yeni bir çağa giriyoruz bakın.
Beyaz çarşaflarla al kanlar donarsa
Senin kanın donarsa benim kanım donarsa
Ben serin mezarlara muştular götürürüm.
<end>

<start>
Artık beni parktaki ağaç bile anlamıyor
Siyah kedinizin kuyruğunda sallanan zaman
Bir zamanlar sevinçle giyindiğim
Ak bir güvercin kanadı gibi gururla giyindiğim
Temiz ve mavi giysim değil artık.
Yalnız imkansızlığı mı anlatır bir bulut
Yağmaya hazır bekliyorsa gökyüzünde.
<end>

<start>
Giriş: 
Duvarlar çıkıyor önüme 
Şehrin mahpus yüklü duvarları 
Hiçbir sır kalmamış ardında hiçbir duvarın 
Nereye gitti diyorum benim elbisem nerede 
Şehir soyunmuş diyor biri 
Şehrin elbisesini çalmışlar 
Bütün şehir çöküyor yüzünde bir insanın 
Şehir boğuluyor içinde insanların kan gibi bir sesle 
Mor bir kabus çöküyor üstümüze 
Parkta son ağaç da ölüyor intiharı hatırlatan bir ölümle 
Veda çizgisi 
Kalabalık toplanıyor büyük meydanlara 
------------ Aşka veda 
İnsanlar geçiyor yollardan 
------------ İnanca veda 
Şehir kapanıyor içine 
------------ Toprağa veda 
Dolaşıyor bir heykelin taştan eli üstlerinde insanların 
Kuşlar göç ediyorlar bulutlar göç ediyorlar 
Yüzünde son gülümseme kaybolurken çocukların 
------------ İnsana veda 
Bir gezgin adam 
Bir adam belki de en çok bir rüzgardır şimdi 
Sisli yabancı gölge gibi gezgin bir rüzgar 
Şehri bir yabancı gibi dolaşıyor 
Şehrin mabetleri bir bir tükeniyor 
Başlıyor içinde sonsuz susuzluk 
Avuçların içi terliyor. 
Kaos 
Kirli yollar kapansın sular akmasın deniz 
sığmasın kabına 
Gün batmasın aydınlatsın yüzlerde 
umutsuz mahkumluğu 
Makineler çalışsın taşlar yarılsın ortalarından 
Anneler ağlamasın çocuklar gülmesin 
Gök çöksün toprak başkaldırsın su sussun 
Ağaçlar durmasın bütün saatler dursun 
Durmasın ulu rüzgar şehri göklere savursun. 
Durum 
Makinalar bir elin baş parmağını çarmıha geriyorlar 
Akıl bir akreptir intihara hazır. 
Anı 
Bizim ellerimiz vardı şimdi onlar nerede 
Kadife gibi okşardık çocuk yüzlerini şimdi onlar nerede 
Şehirde evler olurdu sıcak odaları olurdu evlerin 
Sığınacak yatakları olurdu bu bizim yatağımız derdik 
Bayram günleri donanırdık su gibi yumuşardı 
yüreklerimiz 
Camilere dolardık tüm olmaya ererdik 
Biz vardık şimdi o biz nerede. 
Bitiş 
O en öksüz köşesine sığındığımız yalnızlığın 
Yalnızlığın teselli çiçekleri üstümüze 
Göçen son kuşların sedef gagalarından dökülür 
Şehir bir mahşer gibi içimizde ölür.
1968 
 İstanbul
<end>

<start>
Ey sesimi keskin bir bıçak gibi 
Kınında saklayan çağ 
Ey sabırla bileyen günlerimi.
<end>

<start>
Bir gidip bir gelerek durmadan 
Ay ışığını soluyan ey deniz ey o denizin dibi 
Sonra büyüten yalnızlığını kanayan yalnızlığına kalbim gibi.
<end>

<start>
Sendin gökkuşağındaki yedinci renk 
Sendin denizdeki uçsuz bucaksız mavilik 
Sendin içimdeki ateş, yüreğimdeki sızı 
Ve sana karşı koyulmaz hasretlikti gönlümde olan 
Masallarda adı geçen güzel sendin 
Kafdağındaki zümrütü anka kuşu gibi 
Bana benden yakın, bana benden uzak olan 
Akşamları gökyüzümdeki yıldız sendin 
Sendin kaderimdeki yalnızlık 
Şiirimdeki kadın sendin 
İçtiğim kadehdeki şarap 
Gördüğüm rüya sendin 
Söylediğim şarkı olan sendin 
Sigaramda duman duman 
Yüreğime umut olan sendin 
Sendin bitmez, tükenmez 
Her fırsatta boğazımda düğümlenen sendin 
Batan güneş sendin 
Kalem tutan ellerim 
Kulağımda çınlayan 
Yazmaya çalıştığım şiir sendin 
Yalnız akşamlarda üstüme çöken 
Düşlerken kaybolup gittiğim sendin 
Her bir gecede binlerce kere öldüren beni 
Yağmur yağarken yüzüme düşen sendin 
Aynaya baktığımda gördüğüm 
Gören gözlerim sendin 
Umudamda sendin, umutsuzluğumda 
Yalnızlığımda sendin, yalınsızlığımda sen
<end>

<start>
İçimin vadilerinde kış kıyamet; 
Rüzgarlar biteviye
Yavrusunu yitiren kurdu sesleniyor.
Ve ay her gece
Gümüşi bir yalnızlığı anlatmak için
Doğuyor sanki öylece.
İçimin dağlarında askerler
Sırtlarını kayalara vermişler
Beklemekteler.
Yaptıkları, pusatlarını elden geçirmek sadece
Bir de, arada bir
Ellerini alınlarına götürerek
Ufku gözetlemek.
İçimin dağlarını duman basmış:
Ağaçların dalları bir o yana bir bu yana
Ve yapraklar ve kuşlar birbirine karışmış; 
Savruluyorlar gökyüzüne
Ve onlara ve hareket eden her şeye inat
Sonbaharla birlikte efkar
Demir atmış içimin derinliklerine.
Tuzla, Kasım 1995
<end>

<start>
Şimdi bütün şehir bir adama yöneldi
Adam dedimse senin benim gibi bir adam
Ama kadın değil bura önemli.
çünkü ben hiç görmedim bir kadının insanlar
tarafından asıldığını / kafasını ucu ilmekli ipe
uzattığını hiç duymadım / aslında görmekten öte
bu duymaktan öte.
Dedim ya şimdi bütün kent bir adama yöneldi
durmuşlar bir meydanda bekleşiyorlardı /
birşeyler anlatıyorlardı / biri vardı iyi ettim de
şemsiyemi aldım diyordu / besbelli yağmurdan
korkmuştu / öteki öğünüyordu yiyeceklerini
unutmadığından ötürü / hele biri vardı bayağı
kızıyordu karanlık adamların sarı idamlığı hâlâ
getirmediklerine.
Sonra beklenen çağ geldi
Kalabalık uğuldadı büyüdü
Daha çok yöneldiler bir noktaya
Karanlık adamların yanında sarı idamlığa
iyi bakıyorlardı.
İdamlık bir noktayı geçiyordu belliydi
Bakıyordu ama görmüyordu. Belliydi
Ezikti inceydi gölge gibiydi
Kalabalığa bakıp bağırmıyordu
Adımlarını dar atıyordu
bana kalsa buna gitmek demezdim / gitmek
istememek de demezdim / biz buna kabulleniş
diyemezdik/ biz bunda direniş de aramamalıydık
/ bu belki bir bağdı / koparılamayan / müşterek /
oluşumuzun içinde.
Adamın kafasında koskoca bir güneş var diyorum ben
Adamın kafasında sultanahmedin güvercinleri
Gülhanenin ağaçları
Oturacak yerleri parkların
Sonra yedi yıl hücrede beklemek göksüz
Dostoyevskinin göğe açılan penceresi. Yaşama tutkusu
Adamın dar adımları bunu anlamalıyız diyorum ben
Adamın göğe bakmayı unutması bu beni boğacak
Kalabalık bağırıyor / anlamıyorum
Canavar diyorlar / anlamıyorum
Niye ağlamıyor bu adam / bağıramıyor
ayaklar boşlukta / üç ayaklı terazi sallanıyor /
kalabalık simit yiyor sigara içiyor / siz hiç
gördünüz mü mosmor uzun ıslak paçaları korkak
idamlığı insanlar gördü / ayaklarına kara kan
oturmuş ben çorap sandım diyor biri.
Meydan boşalıyor caddelerde kapkara kalabalık
Yüzlerinde sezginin bozgunluğu
Demirleri kemiren parmaklar yorgun başıboş
Gözlere mermer gibi oturmuş korku
Ayaklarda boğuk bir telaş
Kör umursamaz bir sağırlık taşlarda
Üç ayaklı terazi sallanıyor boşlukta.
İstanbul, 1960
<end>

<start>
Erdem Bayazıt: -Onu (Cahit Zarifoğlu)  kaybetmeden birkaç gün önce, hastaneden çıkarken bana asla unutamayacağım bir şey söylemişti. O da şuydu:
''Kırlarda çiçekler bensiz açacak.''
<end>

<start>
Kimi kımıltılı kimi hareketsiz
Kimi konuşan kimi sessiz
Bu insanlarda yenilmeyen bir güç var
Çobanların ruhu nasıl sığmazsa kırlara
Bu insanlar da sığmıyor meydanlara.
Yüzlerde okunan sadece
Kararsızlık, tedirginlik, endişe
Ve içsel yalnızlığın hüznü
Ve asla dinmeyen sıla özlemi.
Sıla, ey ruhumuzun coğrafyası!
Hep bir hazırlık kargaşasında büyüyor halk
Şehrin sokaklarında, caddelerinde
Meydanlarında
Evlerin önünde bahçelerde
Çoğalıyorlar
Her yerde ve her şeyde
Büyük bir göçün telaşı var!
Atlar kişnemeye başladı
Sabahı selamlıyor horozlar
Yer yer tütmeye başladı bacalar
Şehri denetleyen bir dev gibi
Yükseliyor ufuktan güneş
Işığının değdiği her şey
Parlıyor
uyanıyor
canlanıyor.
Hep yarınları bekledi bu insanlar
Geldiğini hiçbir zaman farketmediler
Hep arkalarında yas tutan bir sevgilileri
kalmış gibi! 
Hep önlerinde kendilerini bekleyen
bir özülke varmış gibi
Beklediler.
Telefon tellerine konmuş bu kuşlar
Hangi habere ayarlanmışlar?
Bu gelen esinti bir haber mi getirdi
Sevinçle ürperen doğaya?
Yaşayıp durduğumuz anların
Uçsuz bucaksızlığında
Yükseliyor güneş
Yükseliyor umutlar!
Bütün canlılar
Aşkla mest, aşkla diri
Yağmurun sesini dinler gibi
Dinliyorlar birbirlerini.
İnsanlar kıvılcımlanıyorlardı
şehrin meydanlarında
Çağırıp duruyordu ıssız kırlar onları
Nehirler gülümseyen sevgililerin
gamzeleri gibi
Girdaplar oluşturarak akıyorlardı
İnsanlar fısıldaşıyorlardı
İnsanlar kıvılcımlanyorlardı
Yazgılarına inanıyorlardı
Aşklarına güveniyorlardı
Sırlarına sadıktılar!
Sonra ölmüş bir boğanın donmuş
gözlerinde
Kaynayan kurtçuklar gibi
Kaynaştılar şehrin içinde
Sonra koşuştular
Kendilerini kırlara vurdular
Susamış bir davar sürüsünün
Su yatağına koşuşu gibi.
Yürüdüler insanlar
Dizi dizi, sıra sıra, konvoy konvoy
Biteviye yürüdüler
Güneş adeta bir vicdan azabı gibi
Her an biraz daha ağır
Çöküyordu omuzlarına
Dallarından ölü ağırlıklar sarkar gibi
Durup duruyordu meyve ağaçları
Buğday başaklarının
Ayakta durmaktan yorgun düşmüşler gibi
Eğilmişti başları
İnsanların sanki toprağa yapışıyor gibi
Kalkmaz olmuştu yerden ayakları.
Her an büyüyen bir susuzluk gibi
Yakıcı bir özlem; 
İçlerinde büyümeye başlamıştı insanların.
İpek bir dokumanın havada dalgalanması gibi
Kanın damarda ılık ılık akması gibi
Şehirlerin düzeni, evlerin gizemi, odalarının
mahremiyeti
Yataklarının derinliği, yorganlarının serinliği
Çağırıyordu onları.
Tepelerin ardında bekleyen yalnızlık
Ürkütüyordu onların bedenlerini
Doğanın kendine mahsus diriliği
Ürkütüyordu bedenlerinin ölümcüllüğünü.
Ey kabına sığmayan kırlar! 
Ey kabuğunda can çekişen kent!
Kimsenin efendisi değilsin kırlarda
Kendinin bile
Her şeyin kölesisin şehirlerde
Kendinin bile!
Ey insan niçin? 
Tedirginsin dişi kuşlar gibi
Fırtına öncesinde.
Ey şafak uyandır bizi öperek alnımızdan
Ey doğa emzir ruhumuzu
Ey şehir kovma bedenimizi kapından
Ey aşk merdiveni ulaştır bizi cennetine!
<end>

<start>
sen beni hazırlama sakın sen de bana gel
ölmüş ölü olmuş hüseyne hasana gel
elleri koku dağıtırdı nasıl bir koku
suya gel kana gel bir yeni hasana gel
o öldü çünkü bir g....................
<end>

<start>
Bunu kimse söylemedi belki düşündü
çünkü vardır insanın yaşamasında
uyku ve öfke gibi vardır
kimse söylemedi
tuzunu çoğaltan bir denizde
nasıl ....................
<end>

<start>
RAHAT AYRILIKLAR İÇİN GİRİŞ
sosisli sandeviçlerin en seçmesi sizin için
hardallar ve denizaşırı bitkileri
gönlünüze göre aygın baygın ezgiler
inanmışlığınız, sevinmişliğiniz, uygunluğunuz
bir adamın bakışı size
bir kadının kalçalarını oynatması size
gök mavi oldumuydu sizin içindir
aşkolsun size
sizden utanıyorum özür dilerim
gelecek günlere başsağlığı dilerim
Artık bütün iş buluttaydı anlıyorsunuz.Üstelik onların söyledikleri beni hiç ilgilendirmiyordu.Ama doğrusu bulutun neler söyleyeceğini merak ediyordum.Bir bildiği var gibiydi.Polis ona baktı söyledi sonunda
ÖLÜMLÜ YAŞAMAYA ÖVGÜ
herkesin aşkının bir parça azımsandığı yerde
ben üç kişi biliyorum
ben bir ekmekle tuz biliyorum
bir de aşk biliyorum (Dedi)
benim işim gece gündüz gökyüzünde durmaktır
meryem oğlu İsa'nın ballandıra ballandıra anlattığı yerdeyim
köhne ama güneşli sokaklara bayılıyorum
şarkıların adam öldürmek için yettiği kenar sokaklara 
       meymenet sokağı böyle bir sokaktır
29 Ekim bayramında gider üstünde dolanırım
14 Temmuz gecesi ne yapar yapar Van Gogh'un cümbüşüne
....................
<end>

<start>
Kimsede görmediğim bir şiir
yüzü al ve akşamı aşıyor
Eski bir tanrı gibi kendi dininde
Uzun süren bir dönemi düşlüyor olmalı
İçindeki bir içkinin sıcaklığında....................
<end>

<start>
Birgün, bir yagmurla garip garip
-Çolugu çocugu terk edecegim.- 
Bir sevgiyle doymayacak kalbim,anladim
Alip basimi gidecegim.
Asir yirminci asirdir,amenna
Bir yanimda sevgilerim, bir yanimda sancim
Neon lambalari büsbütün karartir gecemizi
Uzaklar daha uzaklasir
Bir define çikarir gibi kayalardan, Ademden beri
Simsicak sevgilere muhtacim.
Bir gün alip basimi gidecegim
-Yildizlar isi....................
<end>

<start>
ilkin bir kadını kestiler soyup giysilerini
sonra kitapları yaktılar, suları kestiler
su bir ulusun özlemidir bu yüzden dağlara bakarlar
bir silâh olarak alınır satılır
ve ıslatır esirgemeden bir rençberin boğazını
oysa ay bir ateş gibi yağıyor
usul usul terliyor bir batık gemi
kan sızıyor bir halkın dinmeyen uğultusundan
ve eskiden bir şehire girdiğimi hatırlıyorum
bir şehire yerleştiğimi hatırlıyorum
rüzgârın eskittiği bir şemsiyeyle
suyun paslandırdığı bir silâhla
herkes gibi bir avuç bedenimle
yarım dirimler yarım ölümler taşıyarak
bir denizin altından
oldukça ağır bir denizin altından
ağzı tıkalı bir sürahi gibi
suyun yüzüne çıktığımı
şimdi artık neyi hatırlasam bir anı oluyor
örneğin bir adamın içkiye düşkünlüğünü
bir kadının sunuluşunu soyularak
kanım mı hatırlatıyor ben mi üflüyorum
gidip toparlıyorum bir yerlerden başkaldıran gölgemi
diyorumki ey b....................
<end>

<start>
Aşkım da değişebilir gerçeklerim de 
Pırıl pırıl dalgalı bir denize karşı 
Yangelmişim dizboyu sulara
Hepini....................
<end>

<start>
Halbuki birçok şey söylenebilirdi.Yadsınırdı örneğin.Ben vurmadım denirdi.Yalvarırıdı, kaçadrdı hiçdeğilse insan.Türkü bile çağırabilirdi.Herif sokağın ortasında yatıyordu.Kan içimde yatıyordu.Tıpkı ölmüş gibi.Öldüyse eğer sinemalara gidemeyecekti.Sıkıldı mı oturup ağlayamıyacaktı.Saçları kandan yapış yapıştı.Hem geceydi hem karanlıktı.Bir direkte bir lamba yanıyordu.Bildiğimiz lambalardan.Bir de bulut.Halbuki birçok şey söylenebilirdi.Polis dirseğimi sıktı.Ama hiç acımadı.Artık rahattım.Ayaklarım yerdeydi.Eller tutulurdu yaşadığım.Bir korkuyordum, bir korkuyordum. Titremek geliyordu içimden.Üstelik korkmaktan hoşlanıyordum.Birşeyler özlüyordum korktuğum zaman.Muz gibi, tüylü tüylü şeftali gibi, sıcacık kadın gibi.Ama değildi, bunlar değildi. Neydi bilmiyorum.En iyisi bir duvara yaslanıp sigara içmekti.Polis dirseğimi sıktı.Birçok şey söylenebilirdi.Denilebilirdi ki, herifin parası vardı benim yoktu, karıma sulanıyordu namussuz, anama avradıma sövdü durup dururken, senin geçmişini...dedi.Ama ben tutum ne dedim oysa.
İnce Zincir
Herif düpedüz beni aldattı
Beni mi ....................
<end>

<start>
Gunelerden o gun alip basimi evin yolunu sasiracagim
Taze ekmegim eski kanlarim benim ellerim sasiracak
Ya da tek basina sen acikacaksin sen tek basina gozlerin
Hic umurumda degil ya sundan sundan korkuyorum
Kim uydurdu bu hazirani bu temmuzlari bu yasamalri gizli kapakli
Bu yulaflari bardaklari bu butun pustluklari bu sarkilari
Hic umrumda degil yopksa yalnizliklar, bozuk paralar, uzun boylu ayisiklari, gelip gelip giden sarhosluklar, sabahleyin yatakta az az usumek, hani insanin kendi kendini bulamadigi, hatirlayamadigi saatler olur ya, iste onlar. Bir keresinde boyle saatlerin birinde bir sarki duymustum da isimi gucumu koyup sokak sokak bir kadin aramaya cikmistim. Sonra bulamamistim. Bir igrenmistim nedense, gidip bir kosede kusmustum.
Aksamlari eve hep arka sokaklardan donu....................
<end>

<start>
Önümden geçen güzel kadın,
Şimdi evine gideceksin, 
Buğulu camların ardında, geceye karşı
Soyunup döküneceksin.
Aklıma gelenleri ....................
<end>

<start>
binlerce pazartesi geçti ömrümde
hangisiydi o çıkaramıyorum
bir kiraz yediğimi hatırlıyorum kurtluydu
demek oldukça eski
bir de saçma sapan şeyler
bir kızın diz al....................
<end>

<start>
Ah işte herşey orda...
Ben severim omuzlarımı bir gün
Sırmaları, apoletleri olmasa da.
Ben severim omuzlarımı bir gün
Göçen bir maden direğinin altında
Su akar kendir tarlalarından
Ah her şeyim...Ben severim omuzlarımı bir gün
Savaşda bir başka omuzun yanı başında
Yatakda bir ince omuzun yanı başında
Yol uzun, hava sıcak
Kırbaçlarım atımı varırım Kurtuba ya....................
<end>

<start>
suların çoğaltığı seslerden ürküyorum
yorgunluk veriyor ürkü¹
alacakaranlık gibi anlamsız bir şey bir 
çoban kepeneği gibi ya da <....................
<end>

<start>
Susuz bir aklık başlayınca aramızdan
yavaşça oluyor ellerime bulaşması, 
bir eksiyle yüklü minüskül H harfinden
bir meydan çarpmasından, 
beni hatırlamakların
Bunlar bizim kızlarımızdır
Kara güller önlerinde kara
saçları çılgınca ikiye ayrılmış, 
- hiçbir şey eski açıklığında değil ki -
yavaşça oluyor ellerime bulaşması, ....................
<end>

<start>
Çekemezsin bir yere sineden başka.
Biliyorum günler hep böyle geçecek.
Ne akşamleyin komşu, ne bir akraba, 
Ne bir dost, oturup karşılıklı içecek..
Yalnızlık sade ş....................
<end>

<start>
yazı orda geçirdik kışa gerek kalmadı
safça acemice şarkılar söylendi oyunlar oynandı
sözde sevinç haline getirildi yıllanmış hüzünler
aşklar unutuldu ve bazılarına yeniden başlandı
"insan yaşlandıkça kurtulur" demiş birisi
korkudan belki yılgınlıktan ve başka bir şeylerden
oysa yaşlandıkça bulunur mavinin en iyisi
akasya çürür tren hızlanır eller ufalır gibi
kim yitirir söz gelimi bir başkasının bulduğunu
evet kim yitirir ki....................
<end>

<start>
Bir sargın umut yakaladım onu kuşandım 
Serin mavi bir gökyüzü buldum onu kuşandım
Denizde doğru sokaklar gördüm onları da kuşandım
Üstlerine üstlük seni kuşandım
Tedirgindim namussuzdum deli deliydim
Uslandım....................
<end>

<start>
tut ki sen bir şiiri çok iyi yazsan
ya da çok iyi bir şiir yazsan
bir saati....................
<end>

<start>
güllerin bedeninden dikenlerini teker teker koparırsan
dikenleri kopardığın yerler teker teker kanar
dikenleri kopardığın yerleri bir bahar filân sanırsan
Kürdistan'da ve Muş-Tatvan yolunda bir yer kanar
Muş -....................
<end>

<start>
Beş kere yedi mi dediniz, dursun
Yıldız, poyraz, gündoğusu, dursun
fasulya mı dediniz, dursun
Ben varım sen varın o var
Dursun, 
Ben şimdi gelirim.
Ben eskiden hep acıkırdım
Alıp başımı ekmeklere giderdim
Eski e....................
<end>

<start>
işte herkes yüz yüze şimdi geceyle
karşılıksız suçlamalarla avutuyor kendini
'senin aşkındır' diyor uzun iç-çekişlerle birisi
birisi 'her şey uzakta artık'
istanbul karagümrük’te bir evde
belki de başka bir yerinde dünyanın
'hayır' diyor birisi ama neye
bir oyun sanrısı gidip geliyor
gidip geliyor
deniz dibinde bile terlenen bölgelerde
'ölsen ne yaparsın' diyor birisi
'her gün ne yaparsın'
tut ki avukatsın istanbul barosuna kayıtlısın
'ellerindeki ve göğsündeki çeşmeler' diyor biri
'suçsuz çıkarmıyor seni'
tut ki almanya’ya bir mektup atmışsın 
'ilkinde doğrusuna ra....................
<end>

<start>
Kapalıçarşıda, bir kuyumcu dükkânında
Sol eline bir yüzük takmıştım.
Senin entarin basmaydı.
Benim elbisem pamuklu
Yüzüklerimiz sekiz ayardı…
Çocuklar gibi gülmüştük, hat....................
<end>

<start>
yorgunsun hoşgelmişsin
kara gece nöbetinden hoşgelmişsin
yat uyu yerin hazır
hak etmişsin uykuyu
helal olsun uykun bahtiyar sağlığın
ama bir uzak iskelede başka olurken deniz
sakla uykunu biraz o uzak iskeleye
bak sakın telaşlanma
bitiverdi iki aylık bir çocuğun kendisi
bir şey değil bir çocuğun iki aylık tanrısı
bitiverdi iki aylık bir çocuğun kendisi
haydi kalk, sakla biraz haydi kalk haydi dedim
açıp sonsuz bir camı bir uzak iskeleye
şimdi tam sırasıdır her şey....................
<end>

<start>
söyle ben saçlarımı kestirirsem ne olur
bir başkaldırma ancak saçlarından tutulur
herkes annesi sanır bir kısır yalnızlığı
oysa herkesin annesi aslında bir baruttur
eylülden ürken temmuz şafaktan korkan gece
dağları bölümleyen o babadan kaçan sudur
hatırla her gün bir çalar saatle oynadığını
çalar saatler bir çocuğun uyanılacak uykusudur
soğuk iklimler, kırımlar akar gider derisinden
ça....................
<end>

<start>
ben ne güzel işerim güneşe karşı
arkamda medrese duvarı önümde çarşı
bir sürekli kaşınmadır yaşadığım
törelere ve alışkanlığa karşı
geldim gittim geldim ....................
<end>

<start>
kalın ve karanlık bir çatı merdiveni gibi
giderilmez eksikliğini tanırım onun
suyun bardakta duruşu gibi
bir öfke usul usul büyürken kuytuda
yemyeşil bir çayır görünümündedir
haziran ortasında bir gümüş lüfer
büyülü bir fotoğraf bir gümüş çerçevede
ve evinde hemen hazır bir silah
böyle kargaşalı günler döneminde
beşer onar koparılan bir takvim sanki
bahara
bunlar güzel şeyler biliyorum
herkes de biliyor kuşkusuz....................
<end>

<start>
birden hatırladık seninle buluşamadığımız günleri
gel ey büyük bakış yüce suskunluk gel artık beri
kentleri ve kasabaları ve köyleri çevirdik senin adına
kapıları tutmaktan artık herkesin nasır oldu elleri
olsun daha da tutarız sen varsan düşüncemizde ama gel
tutarız karaları ve denizleri ve yaşayan yürekleri
kendin karşı koydun yaptığın saraylara zindanlara tellere
yine kendin kullan artık kendi yaptığın tüfekleri
bozgun bir şu....................
<end>

<start>
Şimdi Palandöken'de çoban Ahmet'in
Tabanlarının üç metre altında,
Sessiz bir bahar başlamaktadır.
Yol bulmuş da, kar suları toprağa
İnce bir sevda gibi işlemektedir.
Böcekler tohumlar kıvır kıvır
Akdeniz'de, meyve bahçelerinde
Çocuklar erikleri taşlamaktadır.
Benim de kötü geçmedi çocukluğum
Geçende oturdum da düşündüm.
Her gününde bir başka tad bulduğum,
İstanbul'un bir kenar mahallesinde,
Veya Eskişehir'de evimizdeyken.
Şöyle birkaç saat düşteydim sandım
Sanki rahat bir toprakmışım da, içime
Bir cemre düşmüş gibi ısındım.
Babam zabitti o zamanlar
Şa....................
<end>

<start>
Bu şiir bir şeye benzeyecekse en çok
unutulmuş bir şehre benzesin isterim
hiç kimse görmemiştir çünkü orada
ince çatılı alnına acıyı siper edip
evinin yolunu gözleyen yakışıklı bir 'Gezgin'!
Bu şiir yarıda kalacaksa, ıssız kalsın
isterim, benim de sessizlikten başka
bir anlam bulamayan şu kelimelerim
ve kağıttan bedeni şiirden ince
ruhuna iliklensin 'Yerleşik Yabancı'nın!
Çekip gidecekse dokunaklı mecazların
yurduna bir gün, bir ormanda geçsin
isterim bu şiir ve 'Kendinin Avcısı' olsun
şair, kimseler onu bulmadan önce!
Bir sebebivarsa bu şiirin, kurtarsın
isterim yüzümüzden hayat denen maskeyi,
bıraksın ömrümüze şiirini de bir avunmalık,
keder gibi çıplak 'Küçük Tragedyalar'ın!
Bu şiir bir yağmuru çağıracaksa, kül
şiire düşmeden seni çağırsın isterdim:
Tenha dilde sevdiğim, Metin abi, şairim!
<end>

<start>
Olmak istiyorum 
su içen sesin 
yürüyen sözün 
düşünen elin 
öpüşen gözün 
gölgesi yoksa
(keder gibi ödünç / yasakmeyve)
<end>

<start>
İşte 'yağmur dindi'; iki yaz arasına
yokluğu bıraktılar, senin o ağustos
sesini gölgeye değil, külünü aramıza...
'Yağmur dindi', unutulmaya hazırlanan ne
varsa temmuz gibi tutuşuyor aklımda; 
yarısı o güneşli sesinin tozuyla hala
ürpertili bir yaz hışırtısına takılmış
alymışsekizlik plakta, yarısı kül aklımda! 
Ah, kül razı değil de kul razı, sesinin
dolaylarından alınma bu yanık havaya, 
bir bulut kaynıyor temmuz göğünden
gözümüzde 'yağmur dindi', yangınsa daha...
'Yağmur dindi' şairim, tabip değil misin
sen akıl ver bana: Bu acı hangi
arkadaşlığın gölgesine çekilir şimdi, 
ve hangi şiire sığar külün kimsesizliği? 
'Yağmur dindi' ve sen üstlendin yine
kardeşiyle kül olan bir ülkenin sessizliğini, 
bir elem doktoru üstlenirdi bu acıyı elbet: 
iyisiniz değil mi ruh verdiği şiirler?
Bir adın Safa'ymış meğer, güldün mü Behçet?
<end>

<start>
Atını uzun sür, yola bağlanma, 
yollar kısa, zamana sür atını, 
peşindeki ölümü yorulur sanma
bir hançer sırtına kavuşur gibi
kavuşur ölüm de atlıya: - Göğe
doğru çevirin şunun çizmelerini! 
Hangi hana bağlasan bir oda
bulamazsın içinde gezdirdiğin yalnızca
bulsan viran ömür baksan kör kuyu
zaman zaliminin yüklediği korkuyu
yedeğine vur ve sür üstüne atını: 
Güneş ki maviyken göğe bağlıdır
o bile eğlenmedi bu siyah kasabada
onun kaybettiği çölde yol aranır mı
nice gölge yerle bir olur, çöl de
usanır gezginken eskittiği yollar da; 
ne han kalır atlıya ne yalnıza
kılavuz, atını uzun sür, ölümdür
hepimizin çobanı bu sürek avında
ölümü baştan çıkarma, hem gençsin daha
Atını uzun sür, hem zaman var daha.
<end>

<start>
güz, resimlerde bir yaprak tekrarı hala
özlendiği odalarda açmayan nergis
ateşi mırıldanıyor kovulduğu bahçede, 
şehrin yeni yağmuru yangınlardan habersiz
belleğin uzak anılarıyla veda; 
büyük kalbine rüzgarlar çağıran çocukluğun
yoksul bir gülü övgüyle taşımasına
sen, yüzüne yurt arayan yolcunun güzelliği
gözlerinde bir gülümseme hazırlığı, derin
unutuluşların gövdesinde uyanmış
incesin, bir yaraya sarmak istemem seni
sen kendine küsersen belki ben de küserim
<end>

<start>
Ateşçi gelir, kömür atar ve tren
deler sizin karanlığınızı
ateşçi gelir, kömürü karıştırır ve tren
çıkar sizin karanlığınızdan
Sizn tünelinizi hatırlıyorum sanki 
tren değil yolcular geçiyordu 
ve hatırlamıyorum bundan 
daha karanlık bir yolculuğu
Nasılsa kendi karanlığınızdan 
bir gün siz de geçersiniz 
çıkar karşınıza bir avuç kül 
ve söndü sönecek ateşiniz
<end>

<start>
Biz seninle eski mektuplar gibiyiz
yalnız birbirimize açılır ve vaktimizi biliriz
hem açan da çabucak kapatır bizi usanır
utanır gibi mi unutmak ister unutur gibi mi
utanır, ziyanı yok, sonunda bizi bize bırakır
ama biz bırakmayız kendimizi birbirimizde
çünkü eski mektuplar eski hesaplar gibidir
hiç kapanmaz, unuturuz ne yazdığımızı
biz bile tanıyamayız bazen bunları biz mi
yazmışız, bazen cümleler bizden önce yaşlanır çünkü,
bazen bizim gençliğimiz tutar, o zaman anlarız ki,
ödünç almışız demek bazı cümleler gibi
bazı duyguları da, aşk da böyle bir şeydir belki
ödünç aldığın şeyi kendinin kılmak için
uzun, ağır, zor, karanlık ve beyhude bir çaba,
aşkın da ödünç bir şey olduğunu anlarız sonunda
sevgi dedikleri şey de bence budur, bir sigara
içimi, aşktan sonra, iyi gelir, aşk bu yüzden
hep eskidir, önce gelir geçer ama bir yere gitmez
yani aslında bizi hiç terk etmez, biz kiracısıyız,
onun evinde oturuyoruz, o bizi atabilir ama
asıl biz onu terk ederiz edersek, etmeyiz, etmeyelim,
hem bizim de gidecek yerimiz mi var başka, yok,
işte göğün salonu, suların balkonu, ikindilerin odası
ve keçiyolu, aşka düşen hiç evde oturur mu,
dururken parkların sessizliği, ormanların kuytusu,
yaylaların çimeni, ve tabiatın koynu...
Bak eski mektuplar deyince gençliğim açılıyor
ve zavallı şiir nasıl biteceğini şaşırıyor!
-aşk şiirleri antolojisi-
<end>

<start>
ben sana eski bir şey söylemiştim
evler içe doğru açılıyordu daha 
kelimeler içe doğru açılıyordu daha 
içe doğru açlıyordu daha
iki kişi bir insanda
insan iki kişiydi
insan iki kişidir 
daha kalabalık değildir 
biri olmaktan
yokluğun bıraktığı iki kişiden 
biri derinliğine insan 
biri boğulur ondan
iki kişidir insana 
tuzaktan düşen orman 
hanidir kuşlardan konuşmadık
en az iki kişidir 
bir insanda aşk olmak 
onları da birbirine bağışla
iki kişinin düellosunda 
karşısında ondan kutsal 
kimi bulacak insan
iki kişiysen yalnızsın 
deli çocuk deli kadın 
topladığın deli çiçek
iki kişilik biletin 
insanı çoktan geçti 
birazdan dolar yalnızlık
iki kişi daha var 
biri yola çıktı yine 
içimde biri açacak
ben sana eski bir şey söylemiştim 
biri fazla 
insan iki kişidir
insan şimdi kaç kişidir 
kaç kişiden kalır bir insan 
kaç kişi bıraktıysan 
bir insandan kendine
beni iki kişi bırak 
biri ateş olsun sarsın 
biri bunu yangın sansın
beni iki kişi bırak 
biri ele versin beni 
biri suçumu üstlensin
beni iki kişi bırak 
beni iki kişi bırak
Eskiden Terzi (1991 - 1994)
<end>

<start>
İyiliğin Kardeşlerine
- Kuzu, bu dünyada budalaydık ya bizi 
gökyüzündeki bahçeye de habersiz indirdiler! 
Otuz yıldır gökyüzünde saklıyoruz dedemi, 
gözyaşını yük olur diye taşımayanların 
bakışlarından uzak, ' kuzu ' sayıldığımız yıllar 
kuş gibi uçtu, yanında masum bir hayret:
Hangi ' kuzu ' yla yüz yüze kalsak, sessizlik, 
aramızdaki o yeni kardeş! Kelimelerse başka 
ağızlarda ağır ve kaba bir şöhret... 
İşte sular yükseldi, dilimize vuruyor tuz 
ayrılık adalarındayız ve sustukça kusursuz
bir sessizliğe terkediyor 'kuzu'larını dünya, 
ona yükümü bıraksam kuş sayılırdım ama, 
gökyüzünü açık bıraktık ve bağlandık toprağa; 
hala gariplerin yurdunda işittiğim gözyaşı, 
hala iyiliğin gölgesine toplanacak 'kuzu' lar: 
Çok çocuk kimsesiz bir çocuk tenha 
gibiyiz yine garip yine budala şimdi 
ağır bir kuşa benziyor omuzlarımda 
ödünç kanatlı zaman, ödünç anıları da...
'Kuzu'ymuşuz daha  ' Gurbet Kuşları'na ağladığımızda!
Haydar ERGÜLEN
(40 ŞİİR VE BİR)
<end>

<start>
Çocukların küllere karışması fena, 
kendilerinin olmayan bir çocukluk
bulacaklar ve beni anlayacaklar orada! 
Çocukların beni anlamasına dayanamam, 
korkarım en çok anlayanın en zalim
olacağından, korkarım çocuklar da...
Sen küle bırak beni zalimlerin yağmuruna
kül insandan gelir, onu anlama, beni de...
Yağmuru anla, o, tanrının iyiliğidir, 
senin yağmurlu tanelerin düşseydi aklıma
bahçeme de iyiliğin düşerdi, şimdi kül
bahçesidir, yağmuru gezdirme, kötülük gelir...
Tanrının başka bahçeleri de vardır
üzümler iyileşir gibi üzgünler de iyileşir
tanrının bahçıvan olduğu günlerden kalmadır
iyiliğin bahçesi: Yağmura bak! 
iyilik bir bakışta kendini gösterir...
İyisin, hem yağmur, hem bahçe gibisin, 
tanrıyı seninle sevindir, unutma, 
sevindirmek yağmurun iyiliğidir, 
tanrıyı benimle üzme, zalimlerin
eline bırakma onu, küle bırakma! 
O, yağmurun ve iyiliğin bahçesidir, 
üzümü iyiliğe bırakır gibi
tutar senin de üzgün elini...
Çocukların yağmura karışması iyi, 
yeter ki beni anlamasınlar! 
Korkarım çocukların zalim olacağından, 
yağmur dururken külü anlamalarından
korkarım, her zalimde bir çocuğa
rastlamaktan korktuğum gibi...
<end>

<start>
Şaşkın! Nar taklidi yapıyor bir saksıda, 
yıllarca adam taklidi yaptım ya ordan
tanış çıktı bana: Şimdilik en uzun boylusu, 
en mahcup tazesi de bir açılmaya görsün...
N'olur açılmasa da onu da böyle sevsek, 
insan da şaşkınlığından sevilmez mi arasıra? 
Sevmek hayli ciddi bir iş olmalı ki, dalga, 
geçmek gibi oluyor ya sonunda: Aşk nara benzer
dediğim kulağına gitmiş demek, o duymasa
yanındaki küpeçiçeği... Küstümçiçeğini geç, 
nar ona uyarsa çabuk büyür büyümesine de
üzer küs bakışıyla bizi, ne aşkın tabiatı
kalır ortada ne hatıranın saflığı, kalmasın, 
şakınlığımızdan sevsin de bizi balkona çıkan
kadın: İki şaşkın bir aşkta kızarır desin, 
nar gibi desin, iyi, yüz kızartıcı bir suç
sayılsın şaşkınlığımız: Sen küçük nar çiçeği, 
bense senden hayli eski, de ki bir adamotu, 
kendi meşrebimizce bir de bahçe bulursak
sen nar gibi davran orda ben sana adam gibi
Beni de gizle ey nar bin aşığın biri gibi!
<end>

<start>
"nicedir açık sular aradım sessizce boğulmaya
soldum ve sarardım ve kanayarak yanıldım
sularla örtülmüyor düşlerin yırtılan güzelliği
yağmur da yağmıyor artık yüzümü yıkamıyor
yüreğimde binlerce yüze dağılmanın kederi
kimlikler uydurdum yüzüme tutulan aynalardan
yitirdikçe öğrendim acının ve aşkın iklimini
soğudum yoruldum şenlik bitti artık
kimsesiz bir ölümle değişirim kendimi"
<end>

<start>
siz bu kadar çok muydunuz, kimseniz yok mu 
- ara sıra benzemek ister ya insan birine - 
nasıl böyle kendinize benziyorsunuz 
kimse artık o kadar  benzemiyor kendine
bir de benzersiz oluşunuz var ki 
ya sizsiniz şu hepimizdeki eksik 
ya sizin yerinize çekiliyor gibiyiz 
içimize böylece hepimiz birbirimiz
bir de bir bahçe gibi hatırlanma isteği 
bir tesadüf de olabilir bir istek de 
önemsiz bile olabilir, olmamış bile 
olabilir mi, olabilirmiş, bir oluş; 
ne demekse bir oluş: elma bir kuyu 
kazandırır düştüğü yere, bahçe dağılır, 
herkese bir üşüme kalır kendine düştüğünde, 
evler yıkılır ve balkon kalır: kötülük 
böyle yükseldi!
kötülük böyle yükseldi, siz KAYBOLMUŞ 
BİR MEKTUP GİBİ AÇILACAK BİRİNİ ARIYORDUNUZ, 
bir davet olan BAHÇEYİ birinde ARIYORDUNUZ 
KİMSE KİMSEYİ ÇAĞIRMAZ, HİÇBİRİMİZİN YERİ 
YOK, BAHÇE DAĞILMAK İÇİNDİR ŞİMDİ
KALMADIĞI YERDEN: bahçede KÖTÜLÜK YOKTU, 
KÜSMEK VARDI, şahaneydi, ama siz 
kimseyi küstüremediniz!
KÜSMEK ŞAHANE, SIRADAN ve İYİYDİ 
İYİLİĞİN YERİNİ ALAMAYACAK KADAR 
SAHİCİ OLABİLİR BAZEN BİR OLUŞ: Anılar 
hiç rivayet edilmemiş gibi KORUNABİLİR, 
ACI HERKESE YETEBİLİR, BU BAHÇEDE 
KUŞKUNUN DA YERİ YOK, ne çıkar, şüphedeyim 
dese de biri, olsun yine aldanacak bir şeyler çıkar, 
unutulanlarsa BİR KEZ OLSUN HATIRLANMAKLA 
yine UNUTULURLAR, ŞAPKASINDA 
KİRAZ OLMAYAN BİR ÇOCUK BİLE HATIRLAR 
yazın bahçeyi dağıttığını, ama siz eski kirazı 
gönderdiniz büyüdüğü bahçeye, bilseydiniz 
KÖTÜLÜĞÜN TATİLE ÇIKMASINDAN DAHA KÖTÜDÜR 
GERİ DÖNMESİ, üstelik herşey dağılırken 
iştah uyandırır kirazın biriktirdiği: KÖTÜLÜK 
BÖYLE DÖKÜLDÜ!
KÖTÜLÜK BÖYLE DÖKÜLDÜ, BENİM GÖZÜMDEN 
KAÇAN BİR BULUT SİZDE YAĞMURA SIĞINDI, 
şüphedeyim hala, benim hikayem bu 
kadardı, YAĞMURA KADARDI, HEM BAHÇEYİ 
TUTUŞTURACAK KADAR ATEŞİ YOKTU KİMSENİN, 
hem çoktunuz başka  bahçeler gibi
KİM KİMDEN KAYBOLSA BİR BAHÇE YAYILIR 
ATEŞ GİBİ, nerde bir bahçenin süslendiğini
görseniz, BİLİN Kİ BAŞKASININ BAHÇESİ KÜL 
ALTINDADIR, BU BENİ BOĞARDI, KİRAZI BOĞARDI, GÜL 
BİLE 
BOĞABİLİR BİR BAHÇEYİ: ELMAYI SAYMIYORUM!
elmayı saymıyorum, onun açtığı kuyularda 
boğulanları da saymıyorum, ANLADIM ÇOKTUNUZ 
ve GİTGİDE AZ GELİYORDUNUZ KENDİNİZE 
EN ÇOK KİM VARSA SİZDE, şimdi en çok 
kimseniz ondan bakın, onun gibi bakın bize 
ya sizsiniz bakıyoruz yüzyüze
YA SİZSİNİZ HERKES KENDİ YÜZÜNE
bahçeyi sizden bildim, SİZDEN İNDİM 
ELMANIN AÇTIĞI KUYUDAKİ ŞİDDETE, 
TADIM YOK SİZDEN DÖKÜLDÜM, sizden 
toplandım, DAĞILMADIM ki HİÇ: TERKETSENİZ DE 
KİRAZ BAHÇEDE KALMALIYDI, kırdığınız ne varsa 
bir PARÇASI BENDEYDİ, SİZİ BİLDİĞİM KADAR 
BİLİYORUM ŞİMDİ DE: BENİM SİZDEN BİLMEDİĞİM 
TEK ŞEY AŞK OLDU!
insan BAĞIŞLAMAK İÇİN SEVİYORSA BİRİNİ 
SEVDİKÇE BAĞIŞLAMAZ MIYDI KENDİNİ DE 
YOKLUĞUN BAHÇESİ BÖYLE DERİN 
RÜZGAR BÖYLE GİRMİŞKEN İÇİMİZE 
TERKEDİN İÇİNİZDEKİ KALABALIĞI ve SÖYLEYİN
SİZİN KİMSENİZ YOK MUYDU
(Eskiden Terzi 1991 - 1994)
<end>

<start>
simurg, kimsenin çuvalına sığmaz, 
ağzında makasla değil, kanadında gökkuşağıyla kuğu, 
son kayboluşunu bile kaybedip gitti
su suya kavuştu, kuğu oyalandı kara gecede 
oysa ne kalmıştı canına yazılmaya, bir beyaz...
kimseyi temize çıkartmadan öldü kuğu, 
mavi pembe kumral olağan ve bir özür olarak hatta 
ona sözcüklerden anmalık değil, bir su taşı... 
çünkü, iyi kalpli bir makas bile açmıyor ağzını 
cinayete yeni başkentler bulunur korkusuyla.
kuğu öldü, biz biraz daha azaldık aramızda 
bir kuğu nedir ki çünkü; kendine içli bize dalgacı 
bir de kendisiyle yalnızlığı arasında macera... 
ben avucumdaki yeli saklayarak geçiyorum dünyadan 
kuğu uzun bir geçmişe açtı boynunu.
buluttan indi, ateşi seyretti, öldü kuğu 
dövülmüş bir gül kadar iz bırakmadan, 
uykusu açılmış bir gül kadar düzenli 
ve kuşbaz flütünün yorulmuş uyumunda 
yeni elimle yazr gibi görüyorum yokluğunu...
pek çok yaz geçiyor da, durmuyor 
hiçbiri kuğunun durduğu eski kıyıda 
önemi yok eski bahçede bir gülün terleyişinin 
çünkü kuğu öldü, sudan daha küçük bir uyku pahasına
Sokak Prensesi (1985 - 1990)
Haydar ERGÜLEN
<end>

<start>
bırak sevgilim yol senden geçsin 
önce davranan, sevgilim, bu kez bağışla 
kalanları, biz gidenleri kutlamak için 
alkış arıyoruz kimin elinde kaldıysa
bırak sevgilim bu yangını sen bağışlama 
bunca iz, işaret bağışladın dünyaya 
Dikkat Çocuklar! bıraktın, biz geçtik 
biz geçip gitmek için bırakılanlar 
kimsem çok, gidenim yok! demek içindik 
sevinmek içindik; göç gidiyordu işte, 
sır kalıyordu, kurtulan kurtulana gibiydik 
birbirimize katılıyorduk ama: -yangın bizden 
kurtuldu! diyenimiz de yoktu, ateşin tersine 
dönmesinden korkan en duyarlımız bile: 
-yangından ben kurtuldum, ruhum kül oldu! 
çaprazında tutuşmuştu: -hangi yangını seçsem 
iki ateşin arasındayım, ruh ve ten! 
yangın yer yer devam ediyordu...
bırak sevgilim şimdi yangın şehirdir 
sana bıraktığım sessizlikten birkaç kelime 
kalmıştır hâlâ yangından konuşmak için, 
şimdi erdem herkesle sır olmakta değil, 
hangi kışa rastlasan konuk olmakta! 
kuşlar gördüm ne kuşu ne kış konuğu 
kuşlar gördüm bir dalı bir dal için kırıyorlardı 
öyle üşüdüm ki kafesimde onlardan çok...
şimdi kuş ateşe düşmemiş olmaz 
ateş beslemeli ağzında, kanat düşürmeli 
yangına, altın tüy dökülmeli, kuş oluşmalı, 
bu kuş olabilir misin, sır böyle taşınır 
sevgilim, sır arayan sende ateşiyle tanışır!
bırak sevgilim yol senden geçsin 
kayıkta göl var, kuşta gökyüzü 
ama kimse beklemiyor kimseyi 
hem gidince ne olacak bir şeyi
vardın, oldun, kayboldun 
şimdi ortasındasın 
ne kayık göle dahildir artık 
ne kuş gökyüzünde seferi 
yangının içi şehir 
yol senin içindedir
ya yol senden geçmeli, ya yol senden geçmeli! 
sen dönmelisin geri, sen dönmelisin geri!
<end>

<start>
sana tanık bulunur şehre salınmış gövde
kaldır artık şu göğsünden lekesizliği
soyunup başımız önde şehri çıkalım!
dünya beni acıtacak kadar büyükmüş, demek için
küçük yalnızlığını dünyaya bağışlayan! 
bakışlara kalplere kurulmuş aynalarda
herkes öyle yalnız ki yalnızlığı bilen yok
ve insanın insana uzun cehenneminde
kendi yüzüne bakacak kadar güzel değil hiç kimse
yüzüne benzettiği maskelerden ağlayan kadın,
inceyken kara kalemlerin ezdiği bir resim gibi
kitaba düşünce kelimenin şerrinden
sevişmekten yorulunca aşktan korkuyor
hayatı başka hayatların çıplak gövdesi
gövdelerin gecesi: benzerinin yüzünde ölümü öpen
ve soyunan yalnızlık korkusuyla benzerlerine
yok çünkü, cezasını bir cezaya ekleyen gezgin
ayna tutup boynundaki ipi kıran yok
yataklar ter kokan cesetlerin buluşma yeri
gölgelerin çiftleştiği şehirde
ben kendimi sevseydim cinayetler işlerdim
ey, yüzüne bakmadan aynalar tasarlayan, sen de
rüzgârın buruşturup atılan bir kâğıt gibi
parçalanmış bir kuş gibi alnıma konmadan önce
şehir tüylerini yolup beyaz karnını paylaşmadan,
sen, aşkına olmayan şehirler aramadan
ve kanatların küllerle ağırlaşmadan
şehrin dışına çık ve tanış benimle!
<end>

<start>
Bu rakıyı diyorum Cemal abi
bu rakıyı içmek seninle
Kars'a gitmek gibiydi
Senin şiirinde diyorum Cemal abi
rakı uzun içilirdi
Kars'a uzun gidilirdi
Senden sonra diyorum Cemal abi
Kars'a şiir gitmiyor
Kars kısa, rakı tatsız
senden sonra şiirde
her şey dibe çöküyor
anla, öyle yalnızız
<end>

<start>
22 yıl reklam yazarı olarak çalıştım, bir yıl üniversitede araştırma görevlisi olarak bulundum, bir-iki başka işle birlikte, toplam 27-28 yıllık bir çalışma hayatım oldu. Son bir yıldır da 'evdeki adam' durumunda oturuyorum, Türkçesi işsizliğe çalışıyorum. Doğru bir Türkçe oldu mu emin değilim ama, işsizliğin Türkçesi böyle cümleler kurduruyor insana.
   Ordan burdan, hayattan, insanlardan, anılardan, şiirden, memleket ahvalinden dem vurarak bu köşeyi doldurmaya çalışıyorum. Bu her günü birbirinin tıpatıp aynı işsizlik zamanlarının 'keyfi' sürerken, bunu daha ne kadar yapabilirim bilmiyorum. Başta üstadımız İlhan Berk olmak üzere pek çok şair ve yazar, yazının bir cehennem olduğunu belirtir, fakat bir yandan da bundan aldıkları keyfi saklamazlar.
   Doğrusu ben de geçen yıla kadar bu cehennemdeki ateşin kelimeleri ısıttığını düşünüyordum. Ne var ki son aylarda cehennemin de soğuduğunu, yazıyı ve hayatı yeterince ısıtamadığını fark ediyorum. Evsizlerin soğuk kış günlerinde hapisaneyi özlemesi gibi, ben de işsiz bir yazıcı olarak yazının o cehennem ateşini özlüyorum.
   Biraz yüzümün yumuşaklığından, biraz da hayli makul olan ihtiyaçlarımı karşılamanın ötesinde paraya gereksinim duymayışımdan, fazla para kazanamadım. 'Memur' ruhlu oluşumdan ötürü de çok çalıştım, ama bunun maddi karşılığını pek umursamadım. Galiba biraz da 'Yetinmek sevindirir' şiarıyla yetindim. Bundan pek şikâyetim yok. 'Hakkı yenmiş'lik duygusu bana hep uzak oldu, öyle bir kıskançlığım da olmadı. Sonunda da, çalıştığım ajans geçen eylülde kapandığında, bir anlamda başa dönmüş oldum, yani 'elde var sıfır' gerçeğiyle yüz yüze kaldım: "Gerçek olan tek şey gerçek/ para eden tek şey para"ymış meğer! Parayı fazla sevmedim, nasıl kullanıldığını da pek bilemedim, fakat ne gam, çalışıyordum, kazanıyordum, bu yeterliydi. Belki de artık biraz yazarak kazanabilirdim, öyle bir imkân doğmuştu işte. Bir yıl önce doğan bu imkân artık batmaya başladı. Bildiğim en iyi iş olan yazıdan biraz para kazanma hayallerim suya düştü. Yazı ve para. Bu iki sözcük şu kısacık cümlede bile yan yana gelmiş olmaktan ne kadar rahatsız, farkında mısınız? Bilmiyor muydun diyebilirsiniz pek haklı olarak, biliyordum da, durumun bu kadar vahim olduğunu anlamam için işsiz kalmam gerekiyormuş.
   Bu yazıyı 'hal-i pür melal' diye de okuyabilirsiniz, bir yazıcının dertleşmesi diye de. Belki para ve terbiye ilişkisine bakılabilir bu noktada. Dedim ya, parayı fazla sevmedim ama, onunla şımarıp terbiyesizlik de etmedim. Belirli bir saygı çerçevesinde süren 'zorunlu' ilişkiler vardır, birbirlerinin sınırlarını zorlamadan, edep ve terbiye dairesinde kalarak sürüp giden ilişkilerdir bunlar. Parayla böyle bir ilişkim oldu, o da, iş bitince, haklı olarak aynı edep ve terbiye dairesinde beni terk etti.
   Orta yaş aşkları vardır, 20-25 yıl önceki sevgilinizle yeniden karşılaşırsınız, eski zamanları hatırlarsınız, belki de orta yaş 'cehennem'iyle içinizde bir heves uyanır, eksik mi kalmıştır, kötü mü yaşanmıştır, her ne halse artık, bir daha denemeye kalkışırsınız. Çoğu kere bir hayal kırıklığıyla sonuçlanır bu, onu yeniden kazanmanın imkânsızlığı bir yana, sonsuza dek yitirirsiniz. Benim de son bir yıldır yazıyla ve onun parayla ilişkisinde yaşadığım buna benzer bir durum.
   Yazı mı tura mı der gibi, yazı mı para mı ikilemine düşeli beri pek keyfim yok. Ne yazı tek başına yetiyor ne de para gelip yazıyı buluyor. Ekmek bedava değil ama, yazı bedava işte, hürriyet gibi. Kayıtsız şartsız hürsünüz. O zaman böyle yazıları kaleme almak da hürriyetin bir ifadesi oluyor. Bu kadar hürriyet de işsiz birine doğrusu biraz fazla geliyor.
   Hani bir uyarayım dedim, bu özgürlük ortamında günler geçmiyor!
<end>

<start>
Cümleyi nereye kuralım, sokaklar hayli eski,
yenisi fazla evlerin odalarından geçtim, cümle
kapıları bile yok! Balkonu kursak da önce
yükseğe çıkarsak cümleyi, temiz bir dize
çıkmaz ya kirli bir cümleden:Balkon, evlerin yeni
hayvanı güneşe çıkaralım onu, cümleyi de
sokağa salalım ki sıyrılsın bütün imalardan
cümlemize sayıklayan o hayvan! Güneşe,
yağmura çıkmayışımızın sebebi o da,bulutlu
oluşumuz cümlenin tabiatından, göğe erken mi
bakmışız gönlümüzde bir ima battı, bir ima
doğdu bundan: İki kelimeyi olsun kavuşturamadık
birbirine, toplasan toplasan bir kasaba bile
etmeyen bu sıkıntıda cümle nasıl kurulsun
şemsin kamere gölgesi sayılan şu ikindiye! 
"Cemil cümle bir sofrada" diyemedik ki daha,
kim ki aşk çarpıştırır biz kırılırız diyemeden
daha cümlemiz evlerde kırıldı da kurtuldu dilden
hayvan, balkon kurtuldu imadan, şu kibirli evleri de
haydin aşka kuralım da biz çekelim cümle derdini
Aşk olsun sana Tanrım, aşka kur cümlemizi.
<end>

<start>
O bir çay istemişti, trenin içinde 
Biz tren yolcusuyduk, çölün içinde 
Ben yalnız kalmıştım, senin içinde 
Oysa kaç kişinin yerine sevmiştim seni!
Aşkı geçtik, gözlerini açabilirsin..
O bir dile sığınmıştı, sözü içinde 
Yolu yoluma çıkmıştı, çölü içinde 
Ben eski kalmıştım, senin içinde 
Oysa kaç çocuğun yerine övmüştüm seni!
Düşü geçtik, kendine bakabilirsin..
O bir bende kırılmıştı, hayli içimde 
Issız otağ kurulmuştu, canım içinde 
Oysa kaç bahçe yerine açmıştım seni!
Kimi geçtik, kimseye sorabilirsin...
<end>

<start>
beni eskit, bir terzi çıkar 
fazlalıklarımdan, prova yokmuş 
meğer! acıyan ve acıtan ten var 
oldukça gövde dikiş tutmuyor
eskiden terziydim, dar vakitte 
dükkânım vardı, ilk gömleğim 
tez uçtuydu tenimden, o hevesi 
artık gönlüm çekmiyor
teninden bir yağmur biç bana da 
aramızın açıldığı yerden, o makas 
hatırayı paslı bıraktı! düğmenin 
yeraltında ten yokmuş tenhadan başka
şimdi heves bol geliyor
<end>

<start>
-Erkut Tanrıseven'e, ilkgençliğimize
Çocuk Anadolu'dan böyle güvercin çıkmamıştır daha 
yalnızlığın üstüne böyle şiir kanatlanmamıştır 
böyle göz dökülmemiştir gurbet sürmelisine 
böyle yağmur da inmemiştir kimsenin gözlerine 
İyilik kanatlarının üstüne olsun, gelmişsin 
şu uzun taşradan gölgesi bile yorulur bazen 
yorgunsun da biraz daha yorulmaya gelmişsin 
akşamlar efendidir, birbirine benzer deyip gelmişsin 
dalgınlığından mı ne bir an çıkıp gelmişsin 
kim kimse demeden bir de çağrılmadan gelmişsin 
-ben miydim önce gelen başkası diye bir yanlış adrese 
kimi sorduysam kendine başkasını gösterdi 
bildim bilmediğimi de, başkası bile değilmişim kendime- 
sen de gelecekmişsin kimin yerine ayrıldıysan kendinden 
gelecektin elbette ve kime 
benzeyecektin biz dururken 
dalgın mısın, üzülme, bir yanlışlık olacaktın nasılsa 
dalgınlık yalnızlığa benzer sanki çoğala çoğala 
ve kara bir şaşkınlık gibi başkasının toprağında 
çırpına çırpına-boşuna, mavi başkasının toprağıdır 
bizse toprağımız olan göğü yitirmişiz gibi 
geldik başkasının mavisine
Sen de öyle gelmişsin 
geç de sayılmazsın erken de 
ikisine de yetişilir nasılsa sonunda 
yetişmişsin, hem zaman senin değil burada 
hem zamanda bir yerin de olmayacak burada 
ister aç ister katla kanatların gibisin 
kanatlarından başka bir evin de yok burada 
kanatların kadar açık bu göğün altında 
Gurbet açık zamanda bir deniz 
hadi misafir sayalım kendimizi onun vapurunda 
hem eski turnalar gibiyiz hala 
kendi kanatlarına misafir 
hem saklana saklana yenisi yok sözler gibiyiz 
bizden başka misafiri de yok ama 
yine de yolcu gibi davranır bu deniz insana 
gurbetten bir kuş mu gelmiş şehir uyuyor 
senin kanatlarınla uyanacak şehir bu değil 
güvercinin denizi geçtiği şiir bu değil 
Deniz ökse, vapur avcı görünür 
çocuk Anadolu'nun kara donlu güvercinine 
senden sonra da bilmem ki çocuk mu Anadolu 
son güvercinini yitirmiş de hala demli uykuda 
kasabaların horladığı vakitsiz uykularda 
uykusu sarışın, şiiri bun bir Turgut Uyar kalmadı 
Cemal Süreya da yok ki bir abi arasan burada 
sana çok uzun bir öğlesonuydu Turgut Uyar 
sıkıntısını mı kıskanırdın: Şu kasaba bir içine baksa 
sen kanatlarını toplayıp otursan da coğrafya uçsa 
sınıftan! Dul coğrafya gidecek evi mi vardı 
Turgut Uyar ın tozlu şiirinden başka?
Kederliyim, gölgesinin terk ettiği bir kasaba kadar yorgunum, kanatları 
gurbette bir güvercin gibiyim 
senin yerineyim, sıkıntını yazmak kaldı bana 
Bugün paçalı bir güvercin gördüm 
çocuk Anadolu böyle avunamaz bir daha 
bilmem ki nesiyim o güvercinin 
artık nereye uçsa göğü benim içimdir 
nereye konsa o güvercinin yerlisiyim 
"San Marko meydanında dost olduğum güvercin" 
ilk seninle tanıdıydım Oktay Rifat'ı 
o şiiri uçurduğu gökyüzü şimdi boş 
yeni bir gökyüzü kurulmuş şimdi öyle diyorlar 
"milyon güvercin içinde" eskisi kayıp Ankara 
bizi ne zaman seveceksin eskisi gibi bir daha 
çocuk Anadolu gibiydin, şarkı gibiydin öyle 
ümidimiz gibiydin birlikte hiç büyümemeye 
uzun bir iyilik gibiydin, bir 'Anakaraydın hepimize 
seni unuta unuta büyümek bile hatırlamak gibiydi 
durup durup insanları sanki kendilerinden çok 
sevdiğimiz yılları hatırlamak gibiydi, yalnızca 
bunu hatırlıyorum senden artık insanları değil 
insanları hatırlatacak hiçbir şey kalmadı son zamanlarda 
Hem olmasın da artık insanları hatırlatacak hiçbir şey 
insanları insanlarla hatırlamadıktan sonra 
kasabaları güvercinlerle, trenleri turnalarla 
ve anılan şehirlerle hatırlamadıktan sonra 
hayvanların suçu yok bunda, şehirlerin suçu yok 
evlerin de suçu yok bana kalırsa 
galiba her şey yerli yerinde de insanlar ortalık 
eskiymiş, bir dostu bulamasak gölgesini arardık 
şimdi gölgeler de insanlara benziyor 
yarısı karanlık, yarısı kiralık 
herkes içinde üç-beş yalnız besliyor 
herkesin gözü başkasının yalnızlığında 
bir 'çıt' yeterdi oysa bir insanla 
bir 'çıt', açılıp kapanmaya 
şimdi herkesin ortasında 
şimdi bir insanın ortasında 
çat çat çat 
çarpışan üç-beş yalnız 
üç-beş yaralısı var herkesin hayatında 
ve yalnızca bir cümlesi: 
Biz çok yalnızdık! 
Ve galiba yalnızlığın bol gelmesinden 
içimizdeki bu kalabalık 
öyle korktuk ki yalnızlığımızdan 
kimseye bırakmadık! 
Bugün bir güvercin gördüm şehirde 
bugün bir güvercin şiirden içeri 
'Avunulmazı getir'di bana hiç avunması 
yoktu gönlümün, ne güvercin ne turna 
tenha bir sokak itiydim olsa olsa 
tekmelenmiş yaşlı bir kedi biraz da 
geçtim insan hastanelerinden geçtim 
insan evlerinden kimseye yetişemedim 
dilde kardeşlik vardı da bir kanatlık 
yer yoktu kimsenin kalbinde konacak 
sustum: "Çocuk Anadolu'dan uçtum iyidir 
çocukları bizim Anadolu'nun" dedikçe sen, 
nasıl ezber eder kardeşliği,diyemedim, 
ruhtan sökün etmeyen dil nasıl?
İçinde bile kimsesi yoktu onun 
bir kendisi kalmış bir de kimsesi 
gibi gelip şiire konan şu gurbet kuşunun 
kimsesi sen olursun Erkut diye 
ister gama say onu ister şiire
On Dakika Ara 
Gurbet Kuşları / Orhan Kemal in aynı adlı romanından Halit Refiğ in çektiği film 
Sonsuzluk ve Bir Gün, sayı: 1
<end>

<start>
Ben başkasının defteri olsaydım
"Aşk: Eyvah... Yalnızlığım" korkusundan tanırdım
yanlış açıldığım şairi ve üzülürdüm: meğer
kağıttanmış bazı şiirlerin inceliği!
Aşk yanlış anlamasıdır iki insanın birbirini
yanlışlık birinde kalır aşk ona kalır
yalnızlık birine kalır aşk ona kalır
aşk yalnızlığa davetidir bir insanın kendini
Sanki bir uçurumu göresim gelmiş gibi
boşluğumda aradığın sisli ima yalnızca
şiirini bekleyen bir masumluk hevesi
yeter ki bir çocuğun gözleriyle dokun bana
Ben başkasının defteri olsaydım
şairin yitirdiği çocuğa açardım yalnız içimi
<end>

<start>
dalgınlığım suçlarıma eklenebilir
suskun bir kadını yaralarından sevdim
dalgınlık suları ki kâlb üzerinden geçer
yorgun bir bulut olup yatağına eğildim
eski bir dilden usulca konuşuldu; aşk
resimlerde bir ayrıntı olma inceliğidir,
ve kendi yüzünü şaşkın çocuklar gibi sevmenin
hiçbir yüze karşılık gelmeyen acemiliğidir...
aşkın zor dilini senin yüzünden ezberledim.
Yüzüne ince bir örtü gibi rüzgâr düşüren
aralık kalbinden aşklar dökerken tanıdım seni
geveze kımıltıların bahçesiydi dağınık tenin
ıssızdım uğramıştım ben üşüyen göçmen
anladım bu aşk sürer bizi evinden
uzak nehirler gibi kederli mevsimlere
güzelsin, küçük yağmurlar topladın da yüzüne
sana sığındıkça ıslandı yorgun saçlarım
n'olur şakacı bir yıldız gibi geceme gizlenseydin
gülümseyen, suya düşen ve kalbimi süsleyen
kırılmış ay parçaları gibi yatağıma inseydin
ah, beni yaralı aşklara üfleyen flüt
konuş ve suçumu suçsuzluğuma biriktir benim.
Ankara, Nisan 1983
<end>

<start>
ben başkasının yalnızlığı olsaydım
geceden başka sebep aramazdım şiire,
bir anı çıkarırdım sefere, adı: İkindi Treni
ve ilk istasyonda indirirdim bütün kelimeleri
iki bilet alırdım, biri gölgem için biri kendime
“gece benim mesleğim”, ona kalbimle çalışırken
yalnızlığımı bir anıdan önleyecek kadar ince
bir mektup pulunu terk ederdi, ben utanırdım
beklenmek güzelken kim gider hemen
bilmezdim yalnızlık kimin ve bu anı neden
daha trene binmeden, nereye, ne ikimizden
bir yolculuk çıkar ne de bir şiir ikindimizden
ben başkasının yalnızlığı olsaydım
bir anı olurdum kendinden başka kimseyi terk edemeyen
<end>

<start>
Bana ne trenlerden? 
Üzgün değilim ben
Bana ne evlerden? 
Yağmur değilim ben
Bana ne ikimizden? 
Hırka değilim ben
Bana ne bahçenizden? 
Kardeş değilim ben
Bana ne yolculuktan? 
Kayıp değilim ben
Bana ne mektubundan? 
Gözyaşı değilim ben
Bana ne yalnızlıktan? 
Aşık değilim ben
Bana ne taşradan? 
Mavi değilim ben
Bana ne sessizlikten? 
Yaprak değilim ben
Bana ne zeytinden
Derviş değilim ben
Bana ne elmadan? 
Sır değilim ben
Bana ne turnalardan? 
Avcı değilim ben
Bana ne kelimelerden? 
Yoksul değilim ben
Bana ne şiirden? 
Gece değilim ben
Bana ne ölümden? 
Şair değildim ben
Bana ne kendimden
Ben değilim ki ben
Bazen kederinden koyu
bazen gölgesinden açık
kederinden ve gölgesinden
ödünç bir şeyim ben…
<end>

<start>
Ne zaman yurtdışına çıksam, pek sık sayılmaz, yılda bir ya da iki kez, memleketi özler gibi rakıyı özlerim. Rakının kokusu ve buğusu, memleket havası gibi gelir bana. Rakıyı da çok ve sık içtiğimi söyleyemem. Hem rakı içmekle içki içmek aynı şey sayılmaz bana kalırsa. Rakı içmek açık havaya çıkmak gibidir, bir teneffüs duygusu yaşatır insana. Demdir ya rakı, her şey bu demden nasibini alır sanki. Demleniriz, söz de demlenir, anılar, gençliğimiz, dostluklar, aşklar da demlenir rakıyla beraber. Başka içkilerde olmayan bir şey vardır rakıda, en çok geçmiş vardır, içtikçe geçmeyen bir geçmiş demlenir durur içimizde. Ben o demi seviyorum işte. Demde bir cem vardır çünkü, bir olma hali vardır, o yüzden rakı mümkünse meyhanede ve elbette dostlarla birlikte içilmelidir. Yıllar önce gördüğüm bir karikatürü hatırlıyorum: Meyhanedeki yalnız adam başında dikilen garsona 'rakı makı istemez, bana muhabbet getir' diyordu. Üzücü ve 'öğretici' bir karikatürdü. Rakının olmadığı bir meyhaneyi düşünebiliyor musunuz, yanında sözün olmadığı bir rakı da öyle çıplak, terk edilmiş ve ıssız gelir insana. İnsan da ıssızdır o rakının yanında. Rakının buğusu üzümün buğusudur ya rakıyla buğulanan sözü nasıl yabana atarsınız? Rakıyla buğulanan sözler de, aslında hangi viranbağlardan kalmışsa bardağı taşıran üzüm taneleridir. Buğulu sözler, olağanüstü cümleler kurmak üzere seçilen, parlatılan sözler değildir. Tam tersine, belki de en çok o saatlerde bize 'insan olma vakti'nin geldiğini en çok duyumsatan sözlerdir. Buzlu rakıların içimizi ısıtan gevezeliklere yol açması belki de bu yüzdendir. Sözleri, mezelerle karıştırmamalı. Sözlerin meze gibi harcandığı bir masa hemen soğur ki o saatten sonra rakı da beyhudedir söz de. Hem rakıyı da fazla söze boğmamak gerekir. Söz ve rakı birbirine eşlik etmelidir. Belki de sahici meyhanelerde hariçten gazel okumanın yasak olması bu sebeptendir. Rakının 'ara soğukları'nı sözle doldurmaya çalışıyoruz ya, aslında bu rakıya da hayata da hürmet göstermediğimiz anlamına gelir. Hem de hayatta sözleri de meze gibi hızla ve kolayca tükettiğimizi gösterir. Oysa hayatın bulutlu sözleri, rakı burcuna geçildiğinde dilimizden mavi sözler olarak dökülecektir. Rakıyı yudum yudum içmekle hayatı yudumlamanın özeni de, aynı sabır, şefkat ve usulluk içinde gelişmez mi? Sözler de böyle buğulanır, yudumlanır ve demlenir. Demsiz söz, vakitsiz rakılar gibi, çoğaldıkça anlamını, güzelliğini yitirir. Rakıda da öyle değil midir, haddini bilmezsen rakı sana haddini bildirir. Rakıyla sözün adabı birdir, tartımlıdır, yeterincedir, halince, vaktincedir. İkisini de küstürmemeli, ne sözü, ne rakıyı. Sözün demi ile rakının demi cem olduğunda ancak sözler buğulanır. Söylenir, işitilir, duyulur, gider, gelir. Yoksa söz olur, ortada kalır. Aslında rakı vakitleri her zaman aşk vakitleridir. Rakı da aşk gibi mavi bir demdir. Elbette sözün de, rakının da, aşkın da bir dem olduğunu can kulağıyla duyanlara...
<end>

<start>
İstanbul'un kapısı hala Haydarpaşa'dır. Bir şehir nereye kapı açar, bir şehrin
neresinde kapı açılır diye aklınıza getiriyorsanız, Haydarpaşa'da akrar
kılmanız kaçınılmaz olacaktır. Trenden inersiniz, gar binasından geçersiniz ve
merdivenlerde bir an durup bakarsınız, işte o an kapıda geçtiğiniz andır, size
uzaktan baka biri, bu şehre kaçıncı kez geldiğinizi, kaçıncı kez o kapının
hayatınızın bir sınırı olarak ardınızdan kapandığını anlayabilir. O kapının
ardında birçok şehir duruyorsa da, onların arasında biri var ki, bu şehre
kaptırdıklarınızı kolay kolay geri alamaz. Fakat kahrından da yıkılmaz, bir
anne gibi kızlarını ve oğullarını gurbete göndererek yaşayacağını bilir,
bağrına taş basar, oturur. Ankara Ankara Güzel Ankara dedikleri o anne
şehridir, şehirlerin annesidir. İstanbul'la yarışı baştan kaybetmiştir demek
ona haksızlık olur. Ankara, yerini bilen şehirlerin başında gelir. Ankara'nın
İstanbul'la bilinen hiçbir mes'elesi yoktur, mes'ele çıkaran her zaman olduğu
gibi İstanbul'dur.
Bir şehrin kapısı her zaman hatıralara açılır, hatıralara kapanır.
Şehirler; hatıralar dükkanıdır ya. Hatıralar uzun zaman o kapının ardında
unutulur, şehirler gibi. Bir dükkanın kapısına kilit vurup açmamak gibi.
Üstümüze kapanan ne varsa biraz da yokluğumuzdur. Yokluğu çoğalta çoğalta
yaşadığınız bir yeni şehir ise, sizin eskiliğinizi gün be gün yüzünüze vurur.
Gün gelir, o yokluğun kapısını bir kez daha açmayı göze alırsınız. Gözünüzün
açtığı kapı, yokluğun kapısıdır, unutma kapısıdır, açılır bakarsınız dükkan
yeni mallarla tepeleme doludur. Kendinize ordan bula bula belki bir mendil
bulursunuz, hani olur a, gözyaşlarınız içinize akmasın diye, aksa ne olur
akmasa ne, bulduğunuz bir kağıt mendildir. Buradan açınız.
Ankara'ya başka türlü giremem, insan ardına bakmdan çıktığı bir şehre
hiçbir şey olmamış gibi, aradan neredeyse 15 yıl geçtikten sonra, bir kez
için bile olsa, yüreği titremeden girebilir mi? Gizlice girebilir ama, şehri
bulabilir mi? Bu yazı güzel olursa belki Ankara beni bağışlar ya da bu yazıyı
yazmamın tek sebebi, Ankara'ya tıpkı eskisi gibi gidebilmek içindir, çok var
ki Ankara için övgüden başka bir şey gelmiyor aklıma, hem Ankara, işime yarar
tek şeyin bir kağıt mendil olduğu o dükkan değildir, Ankara kendine mahsustur,
eskiye mahsustur, eski çocuklara mahsustur. Ankara'da vefa diye bir semt
yoktur, Ankara baştan aşağı bir vefa semtidir, onda vefa vardır, bizde vefa
yoktur. Hem vefa böyle bir şey değil midir, aşk gibi, birimizin aşkı ikimize
de yeter de, gün gelir insan yorulur. Ankara'nın yorulduğunu sanmıyorum. Vefa
aşktan da beterdir, aşkın bile bir sonu varken, vefa'nın hiç sonu yoktur,
vefasızlar oldukça vefanın sonu olmayacak!
İzmir. İzmir için yazabilir miyim bilmiyorum ama, İzmirliler için
mutlaka yazmalıyım. İzmirli olmak bilinmeyen bir şeydir benim için, hala.
Ankaralıların ortak özellikleri var mıdır, bunu da bilmiyorum, ama İzmirliler
için ortak özellikten bol bir şey yoktur. Fakat en ortak ve mühim özellikleri,
İstanbul'a yerleşen İzmirliler'in İstanbul'a yerleşen Ankaralılar'a "taşralı"
gözüyle bakmasıdır. Bu inanılmaz gelebilir ama, İzmirliler'de inanılmaz önemli
bir özelliktir. Çünkü İzmir sadece bir şehir değil, sanki Ege'nin başkenti
gibidir ve Ege'nin başka şehirlerinde oturanlar da İstanbul'a geldiklerinde
İzmir'i temsil ederler, Ankara'ya karşı İstanbul'un yanında saf tutarlar.
Fakat takdir etmek gerekir ki "kentlilik bilinci" İzmirlilerde pek yüksektir,
İstanbul'un geçmişine sahip çıkarak bize bir İstanbul nostaljisini yaşatanlar
arasında İzmirliler önemli bir yer tutar. Ankara'ya yüz vermemelerini ise
anlamak zor değildir. Çünkü hedef İstanbul'dur. Ankaralılarınsa böyle bir
hedefi olduğu söylenemez, onlar çoğunlukla "gelmiş bulunmuş"lardır. Anlaşılan
bu sözleri açmak ve açıklamak için bir İzmir yazısı şart oluyor, burda keselim
ve Ankara'ya dönelim.
İstanbul, Ankaralılar için bir buluşma yeri değildir. ankara,
İstanbul'a gönderdiği herkesi ayrı semtlere, ayrı kaderlere yerleştirmekle
vazifelidir sanki. Aynı trene bindirse de, yolculuk beraber geçse de, tren
Haydarpaşa'ya geldiğinde sanki herkes başka Ankara'dan geliyormuş gibi kendi
İstanbul'una doğru tek başına yürür. Onları Ankara'da buluşturan, birleştiren,
bir arada tutan şey neyse, tıpkı sudan çıkmış bir balık gibi, o şey İstanbul'a
kadar dayanır ve İstanbul'da alçı dağılır, Ankara paydos, burası İstanbul
olur.
Bu bir şehir yazısı değil, beni İstanbul'a gönderen benim Ankara'mın
yazısı. Ben öyle yazıyorum, Ankaralılar nasıl okur, İstanbullular ne der,
İzmirliler ne düşünür, bilemem. Hem bilinecek ne var anlatıyorum işte,
anlatabilme ümidiyle. Söylemiştim, Ankaralılar anlata/bilmeyi isterler,
anlamayı/bilmek üzre. Yoksa çok kırılarlar! Yok, o kadar da değil, Ankaralılar
da Ankara gibi yaralarını sarmayı, karanlıklarını saklmayı, onarmayı bilirler.
Ankara duyarlıdır, duygucu değil! Ne de olsa her şeyin bir mesaisi vardır,
şimdi yazı vakti, İstanbul'da da olunsa yazı vaktidir. Öyleyse bir pazar öğle
sonunu Ankara'da yazıya ayırır gibi yazma vaktidir. Ankara görünüşte ihmal
edilebilir, Ankara hakkında uzun süre susabilirsiniz, Ankara yok gibi
davranabilirsiniz, ama Ankara'yı gönlünüzün haritasından çıkaramazsınız.
"İnsan Yüreğinin Haritası" filmindeki eskimolu çocuk gibi, kurtulmak üzre
kaçarsanız, gider düşlerinizi gerçekleştirirsiniz, oysa en güzel düş
kurtulduğunuzu sandığınız yerdedir ve ir gün veya sonunda sakinliğin orada
olduğunu anlar, dönersiniz. Bu bir keşif değildir, olağan bir şeydir, sadece
kendinizi ihmal eder gibi orayı da ihmal etmişsinizdir, bir gün önünüzde bütün
kapıların açıldığını, başka kapı kalmadığını gördüğünüz anda, eski bir
anahtarın kilitte döndüğünü işitirsiniz, işte o unuttuğunuz kapı kendiliğinden
açılmak üzeredir size. Daha bekleyebilir misiniz? Daha ne duruyorum? Hayır,
Ankara'ya filan döndüğüm yok, daha erken, daha Ankara'nın beni beklediğini
hissetmiyorum, kilitte dönen anahtarın sesini duymadım henüz, beklemedeyiz.
Bekle beni Ankara diyerek çıkmadım ki o şehirden. Sadece unutulmamak için, ben
de senden geldim, ben de senin eski çocuklarından biriyim diyebilmek için,
İstanbul çekil aradan, Ankara ile konuşuyorum.
Orda benim neyim var? Bir lise, bir üniversite, birkaç ev, birkaç
eskiden sevgili, ki şimdi hiçbiri oralı bile değil, fakat orda benim şairlerim
var en çok; Metin Altıok ile Behçet Aysan var, onlar Sivas'a gittiler
biliyorsunuz, İstanbul'a gelenleri saymıyorum, Ankara'ya gelenleri de
saymıyorum, Ankara'da kalanlarım var, dönerse ıslık çalmasını istediklerim
var, Ergin Günçe var ya, "Güzel suçlar işledin bir tarih oldun artık" diyor,
Ankara'ya değil, gidip de dönmeyenlere, dönemeyenlere söylüyor olmalı bunu,
sevgili 'Gezgin'im Metin Altıok'a söylüyor olmalı, şimdi akşam kimdedir,
"Gün bitti lambayı hazırla; 
Işık kalmadı girecek odamıza.
çek perdeleri sevdiceğim; 
Kanadı kırık bir akşam
Zonkluyor durmadan dışarda."
Metin Altıok söyledi diyedir elbette bunu ve söylememiş bile olsaydı, Ankara o
küçük "Tragedyalar" başkenti. Benim 'Behçet'im var, onun Sivas'ta bir işi yok,
bir suçu yok, fakat bilmediler, bilmiyorlar, hem bilseler bundan böyle neye
yarar?
"Kırgınım, saçılmış
bir nar gibiyim
(...) 
sessiz akan bir ırmağım geceden
git dersen giderim
kal dersen kalırım."
Kal deseydim kalır mıydın Ankara'da tabibim? Ankara'nın Almanya'ya ödünç
verdiği bir şair Gültekin Emre var,
"Öldükten kaç gün sonra kırılır sesin
Kaç gün daha uzar sakallarım, siyaha elvada
etin kemiğe sarılmasına kim engel olabilir
Ruhum uçan balonlarda çocukları sevindirir"
diyesiymiş Gültekin'in, bir de İzmir'e armağanı var Ankara'nın, Sina Akyol,
"Elmanın
nara değdiği gün
Kış
(...) 
Nakşı derin bir kadın
Uyur ve işler
Dağ: Çömelir.
Geyik: Düşer.
Avcı: Vurur
Kurşun: Kaçar
(...) 
Gölde maral
sesi büyür."
Sina'nın Ankara'da "Lokman'la Geçen Şen Günleri" var. İyi ki Ankara'nın
kimselere vermediği, ölümlere kaptırmadığı, armağan etmediği, gurbete
göndermediği şairler var, onlar olmadan ben Ankara'yı nasıl özlerim, nasıl
severim? "Bir Denizin Çekildiği Bütün Kıyılar"da ve "Arka Oda"da Mehmet Taner
var, onun "mis! " gibi bir şiiri var:
"mis gibi şeftalinin sırasıdır şimdi
Haziran maziran derken o da çıkacak
(...) 
aldatılmış ruhum çıkacak
(...) 
Adım deliye çıkacak"
Ali var, "Ankara Ankara Güzel Ankara"nın şiirini yazdı, şairlerin alisi ki
Ankara delisi olmalı diye düşünüyorum onu ya da vefa delisi: Ali Cengizkan.
"Ankara Ankara Güzel Ankara" kitabının başına aldığı küçük yazıyı, benim
yazımın yerine de okuyabilirsiniz, ondan izin isteyerek yazıyı buraya
alıyorum:
"Ankara bir düşler kentidir, kentin kendisi insanları düşler dünyasına
taşıdığından değil: İnsan Ankara'da düş kurmadan yaşayamaz da ondan. Ya
yönetimle ilgili bir düşünüz olmalı, ya mutlulukla ilgili, ya iyi insanlıkla
ilgili bir düşünüz olmalı, ya da iyi sanatçılıkla ilgili. Düşlersiz yaşanmaz
Ankara'da: Çünkü ufuklar sınırlıdır dağlarla, geniş bir ufuk düşünüz yoksa.
Çünkü dereler sığdır ve 'denetim altındadır' göğsümüzde yüreğimiz bir
çağlayana bir kaynak oluşturmuyorsa. Çünkü kale terk edilmiş gözükür uzaktan,
içimizde taht kuran/hüküm süren, astığı astık/kestiği kestik ama sırasında
kendini de kesen bir yönetim yoksa. Çünkü ilişkiler köhnemiş, 'memurin' ve
hesaplıdır, yaptığınız her şeyi karşılıksız yapmıyorsanız. Onun için de Ankara
bir düşler yatağıdır. Onun çorak bir ülke, tozlu bir kent, kısır bir yaşam ve
çeşnisiz bir toprak olduğu bir yana bırakılırsa /.../ işte bu şiir bu düşleri
anlatır. Ve aşk delileri, mal delileri, göz delileri, yorgan yüzlüler,
melekler, körler, sağırlar, dilsizler, sıkmabaşlar, açık bacaklar, şaşılar,
uygun adımlar, beyin sevenler, yarım pabuçlar, zenneler, kırık boyunlular,
boksör köpekleri, telli bardaklar, yaylı sazlar, dost ölüleri ve diğerleri
adına ve onlar için yazılmıştır,"
dedikten sonra "Solfasol Otobüsü"ne bindirir şiiri:
"Hadi gel, bir kere daha deneyelim,
Mutluluk hakkını kaptırma başkasına.
Solfasol otobüsüne binelim sıkışıktır,
Yakın olmanı istiyorum bana.
Asu gel, bir kere daha deneyelim."
Adana'yı Ankara'ya tercih eden, şimdi orada bir Ankaralı gibi davranan Hüseyin
Ferhad var, "Geceyarısı Sularında" Ankara'yı ve arkadaşlarını anlatıyor:
"Hamamönü paslanıyor, Yenişehir, Tandoğan
Şakaklarıma kar yağıyor usuldan
gençliğim ve gençlik arkadaşlarım ivmeyle yaşlanıyor:
Duran Er, Ahmet Erhan, Adnan Azar, Yaşar Miraç,
Neşe Yaşın, Haydar Ergülen, Ali Cengizkan
Ağzımda yanık çayır kokusu,
Saçlarım yüzüme dökülüyor,
gözlerimi çırmalıyor 'gaflet' uykusu; 
ben iyi bir kaptan değildim zaten, teknem battı, kayboldum
geceyarısı sularında."
Biz kara ahalisi değil miydik, aramızdan iyi bir kaptan çıkmazdı nasılsa! Olsa
olsa 'tayfa' olur bizden, o da olmazsa ne gam, belki bir gün doluşuruz kürkçü
dükkanı olan Ankara'ya Ahmet Telli'yi unutmamalı, ki o da 'vahim Ankaralı'lar
arasında birinciye gelir. Ona tesadüf bile edemezsiniz İstanbul'da. Bunları
okusa eminim içinden "Çocuksun sen" der, ama kibarlığından söylemezdi bana:
"Bir de belleğim başıma bela hazin ve komik üstelik
Hatırla eskiyen meydan saatini, çocukluğundur
Tayyare pulları getirdim sana evden kaçışlarım
İstersen yok say bunları tesbih de yapabilirsin."
Adnan Azar, ilk şiir kitaplarımız birlikte çıkmıştı, çok sevinmiştik, nerdeyse
koşarak İstanbul'dan Ankara'ya gidebilirdik, o gitti, ben kaldım, bakın eğer
hala bilmiyorsanız, size Adnan Azar'dan çok güzel bir şiir armağan ediyorum,
adı "Okuntu",
"Mevsimlerden denizi, inceliklerden en çok geçmişi
özlediniz. Sevgiyi kavramanın ağırlığı başlayınca
bizim gibi kaçmadınız. Belki biraz ağladınız; bir
gözyaşı izi boyunca kanadınız. Akşamlar ve parklar
arasında dünyaya en çok siz yaraştınız
(...) 
Şimdi sizi çok özlemişiz. Bir akşam bize gelirse
niz, geniş koltuklarda otururuz, susarız."
"Öteki Şiirler" adlı kitabının arka kapağına şunları yazmış Ahmet Erhan:
"Sanki söylenecek her şey söylenmiştir. Meyhanede arkadaşlarla bir veda
partisi. Eski bir sevgili aranmış, çocuklardan ve eğitim düzeninin
çarpıklığından konuşulmuştur. Eski fotoğraflara bakılmıştır. Sonunda orta yaşa
gelinmiştir. Şarlatanlar ve düzenbazlar kazanmıştır. Ve şiir, artık gülünç bir
şeydir onlarca; sence, bütün yenilgilerin toplamı olmuştur."
Öyle olmuştur sevgili Ahmet Erhan, gülünç olmak pahasına yazan şairlerse iyi
ki kalmıştır. Hem sen de öyle ya da böyle, buna benzer bir şey demiyor musun?
"Reis, bu şiir böyle bitmez
Aç bir daha oku uyak sözlüğünü! "
Ankara'da kim kaldı, kim kaldı, Akif Kurtuluş kaldı, hak'katen şairdir,
bilirsiniz, yazmadığı kadar çok şiiri vardır, ki buna yazdıkları dahil
değildir, Ankara'da da şairlerin var olduğu bilinsin diye kalmış gibidir:
"tren ayrıldı, unutulan bir takvimin son yaprağında
kum saatinde bir 'yitik çocuk' olarak kaldım
zaman'ın dışında yer verilmişti, ne kadar sevsen de
sevgilimin gözlerine bir leke gibi bıraktım sessizliği
(...) 
yazdıklarımdan o'nun kumral hayatına sızmayacak kadar usluydum
(...) 
tren ayrıldı, tuttum koyu bir karanlıkta yırttım kendimi
resim oldum, ürkek bir anı oldum, artık kim olsa kırar beni"
Ve Ankara'yı uzun uzun kimsesiz bırakan, şimdi Ankara'da onun varlığını
bilmekten sevinç duyduğum 'büyük bir adam' var, hem şair, hem adam, şimdi zor
bulunur, Ankara'da bulunur: Orhan Tekelioğlu, "Sonra beni bana bırak sevgilin
ol sevgilim" dediydi, bir de "bir adam zor bulunur yalnızlığa" dediydi, kime,
'son dostlara'. İşte böyle Ankara, işte Ankara'da çok adam var, çok şair var,
Ankara'dan çok adam, çok şair geçtiği de unutulmamalıdır, derim.
Adamlardan biri Tanpınar'dır. Onun Ankara'sı
"Bazen geniş sağrısını rüzgara vermiş bir harp gemisi gibi zaman ve
hadiselerin denizinde çevik ve kudretli yüzer, bazen bir içkale, bütüm
ümitlerin kendisinde toplandığı son sığınak olur, bazen bir kartal yuvası gibi
erişilmesi imkansız yükselir."
(Beş Şehir, s.3)
Ahmet Hamdi Tanpınar'a göre bir 'zıtlar mecmuası'dır Ankara. Tanpınar, "Beş
Şehir"in Ankara'sını şu sözlerle bitirir:
"Ankara Kalesi bu akşam saatinde bana bir milletin tarihin ne kadar uzun
olursa olsun, birkaç ana vak'anın etrafında dönüp dolaştığı, birkaç büyük ve
mübarek rüyaya, yaratıcı hamlenin ta kendisi olan bir imanın devamına bağlı
olduğunu bir kere daha öğretti." (a.g.e., s.20)
Bana da şiire beraber başladığım ve şimdi pek azı orda kalan Ankaralı
arkadaşlarım öğretti desem, Tanpınar'ın bu tespitine halel mi getirmiş olurum? 
Olmam zahir!
Şair Ahmet Erhan'om, keşke bulup da okuyabilseniz, "Ankara-İstanbul Karatreni"
(Edebiyat ve Eleştiri, MAyıs-Haziran 1993; sayı:8, s.46-51)  adlı bir yazısı
var. Aynı Ankara'yı terennüm ediyoruz, o Ankara'dan İstanbul'a göçü anlatıyor,
ben de şimdi buradan Ankara'ya bakmaya çalışıyorum. Demek ki yanyolda,
Eskişehir'de buluşabiliriz. Ahmet'in yazısında, bir kez daha anmıştım, ilginç
saptamalar ve samimi itirazlar var, örneğin
"Türkiye edebiyatının en önemli atılımları önce Ankara'da başlamış, daha sonra
İstanbul'a tedbil-i mekan ederek ve ferahlar gibi görünerek ölmüştür. İşin
ilginç yanı, göç edenlerin hepsi de sonradan kanlı bıçaklı İstanbullu
kesilmişlerdir." (agy, s.48)
Ben önce Eskişehirli, sonra Ankaralı ve sonradan İstanbullu olduğum için,
galiba bir de şimdi bu yazıyı yazmakta olduğum için, alınganlık
gösteremiyorum. Fakat şu yazdıklarında derin bir haklılık payı buluyorum,
kendi adıma da:
"...varolma nedenleri belli bir edebiyat türünde bir şeyler yaratmak olan
insanların İstanbul'da yokedici bir çelişkiyi yaşamamaları mümkün değil. Bu
anlamda yazar-şair takımının beyin göçü aslında aldatıcı, kendi alanlarıyla
varolamadıkları, ya da çarpıtılmış alanlarda kaydıkları bir göç türü." (agy,
s.50)
Ve yazının o güzel, dokunaklı finalini bir kez daha alıyorum buraya, bana da
çok dokunduğu için:
"Ankara garından İstanbul'a günde beş tren kalkıyor: Mavi Tren iki kez,
Anadolu-Boğaziçi iki kez, Fatih Ekspresi bir kez... Karatren yok, diyorlar.
Arkadaşlarımı götüren trenin adı tarifelerde geçmiyor." (agy, s.51)
Ben seyyah değilim, şairim. Ankara'dan geçmedim, bizzat durdum orda, bakındım,
bekledim. Seyyah olsam işim kolaydı, beğenirdim, beğenmezdim, överdim, yergide
bulunurdum, anlaşılmazdı gelip konduğum, gidip durduğu. Seyyah olsam yerini
bilirdim, şimdi burası neresidir, şimdi orda kim var, şimdi ben hangi
şehirdeyim ve hangi şehir bende, benim kurulduğum şehir nerde, o yüzden benim
atmosferimde bir şehir değil, bir şiir öne çıkar, nerdeyse. Ankara o şiirle
kurulmuştu benim gönlümde, İstanbul dergilerinde yayımlanan ilk şiirlerimi
Ankara'da yazıp oradan postaya vermiştim, İstanbl'a şiirlerimi göndermiştim
önce. Haydarpaşa kapısından şehre girebilecekler mi bakalım endişesiyle değil,
adet olduğu üzre. Ankara şiir için iyi bir başkenttir, ama yayımlamak için
değil. Türk Dili, Yusufçuk, Tan, Yarın, Uçurum gibi, şiir yayımladığım için
onları anıyorum sadece, diğerlerini ve değerlerini bilmez değilim, güzel
dergileri oldu. Şimdi yayımlananları görüyorum, ama o eski hava yok gibi,
biraz taşra kokusu sinmiş gibi şimdiklerin üstüne, çünkü o eski, güzel
dergiler, Yazı'dan Oluşum'a, Yeni İnsan'dan Morköpük'e, Sözcükler'den
Doğu-Batı'ya, Türkiye Yazıları'na, Edebiyat Dostları'na ve unuttuklarım dahil,
Ankara'nın bir şiir başkenti olduğunu bilir ve gözlerini İstanbul'a
dikmezlerdi. İstanbul'a kavga etmek için çıkmazlardı, Ankara'da bir şiir
vardı, birçok şair vardı, onlar için çıkarlardı, şimdi üzülüyorum bu sinik,
tozlu taşralı tutuma, şimdi o dergilerde Ankara yok, Ankara'nın şiiri yok. Bu
sözlerime kızanlar olacak biliyorum ama, eskiden Ankara'da yayımlanan
dergilerin İstanbul'da da okur, yazar, şair müşterileri olurdu, üzerine
konuşulurdu, şimdi hangisi ve niye çıkıyor, bilmiyorum, bilinmiyor. Eski
Ankara ısrar bilmezdi, ısrar etmeyi sevmezdi, şimdilerde tuhaf bir inat var
gibi, Ankara'nın İstanbul'dan başka derdi yokmuş gibi davranıyorlar. Vahim
değilse de kadim bir Ankaralı olarak bu duruma üzülmemi de çok görmezler
herhalde. Şimdi Ankara'ya bu yazıyla kavuşmak üzereyken veda etmek gerekiyor.
Şairleri şiirin hallerine bırakmak gerekiyor, orda duran bir kaç ahbaba,
birkaç şaire, tren, mektup, şiir gibi eski moda haberleşme vasıtalarıyla,
belki bir yazıyla selam göndermek, gönülçelen olmamak gerekiyor, belki selamın
biri de Bursa'ya, Bursa'dan Ankaralı olmayı unutmayan Ramis Dara'ya gider,
gider mi gider, belki bu yazıyı da bir şehri şiirinden, ama daha çok
şairlerinden doğru özleyen, belki İstanbul'da, klasik deyimle Bizansların
çoğlamasından sıkıntı duyarak, Ankara'yı daha daha daha da özleyen birinin
sılasına yazmak ve gurbetidir diye okumak gerekiyor, belki bu yazının kusuru
olarak İzmirleri, İstanbulluları işin içine karıştırdığımızı, Ankara'nın buna
ihtiyacı olmadığı halde, demek ki Ankara'dan oldukça ve çok uzun zamandır uzak
kalmamızın bir göstergesi bu, onu bu yazıya alet ettiğimizi görmek gerekiyor,
öyleyse bu yazı için pulun sabırsızlandığını, zarfın açıldığını anlayıp demek
ki veda etmek gerekiyor artık. İki şartla veda ederim. İlki, o şiir
başkentinden uzak düşmüş biri olarak, o şehirde sevgili Funda Aras için
yazdığım şiiri yolu yok okuyacaksınız:
"haylaz bir serçenin sesinden ısındım bu ilkyaz göğüne
eskimeyen bir güneşin ışıklarıyla tutuştu gövdem
kadınım o çocuk yüreğin nasıl yoksul komadıysa hayatımı
ela gözlerin de birer yıldızdır bu lacivert geceye düşen"
(Funda İçin, 1 Nisan 1981)
İkincisi ise, Cemal Süreya'nın "Oteller Hanlar Hamamlar İçin Sürekli Şiir"inin
tamamını bulacaksınız, ben oradan kısa bir bölüm sunabilirim ancak:
"Biliyor msun başkentim nedense
Birbirimizden çekiniyoruz ikimiz de.
Sen yasların hiç yaslanmaz oldun
Ben acılarıma yeterince.
Tek boynuzlu yapılar arasında
iki katlı ve gözlüklü bir hayır evi
Dayandım ak bedenine öptüm öptüm
Aşkım değilsen haber ver benzerimi! "
Ankara: Benim şiirim, İstanbul: Herkesin şiiri, İzmir: Bazılarının şiiri.
Ankara için günün birinde bir yazı yazacağımı düşünürken, bunun şiirsiz
olmyacağını da düşünmüştüm, şiir gibi bir yazı olmadı, farkındayım, belki
uzaktan değil, yakından bakmalıyım Ankara'ya, belki baharların birinde, ilk
veya son gidip Ankara'da, Ankara için ya da Ankaralı ya da bir Ankara şiiri
yazmalıyım, kaç kişi kalmışsa Ankara Ankara'nın güzel şairleri, kendimi
onlarla eskisi gibi hissetmeliyim, belki orda yazdığım şiiri yine ordan bir
İstanbul dergisine postalamalıyım. Belki o şiir bana iyi gelir, Ankara için
yeniden bir yazı yazmayı deneyebilirim. Yazı şart değil, mektup da olur.
Ankara'nın yalnızca şiirleri değil, mektupları da meşhurdur. Elbette zarfsız
oldukları ve puldan başka bir şey taşımadıkları için. Şimdi işim zor: Hem o
şehri bul, hem o şairleri bul, hem o şiiri bul, mektubu bul, pulu bul, pul bul
pul bul pul bu, ve anla Ankara ben sana göreyim, gitme başımdan.
<end>

<start>
Başka birinin yazdığı senaryoda
Sonra uzun bir sessizlik girdi araya.
İkisi de hareket etmiyordu, kadın
arasıra kalkıp müziği değiştiriyordu
bir tek. Kavgacı gençliği geçiyordu
gözünün önünden adamın, öfkeli
kırgınlıkları, örtünme dönemleri
ve ditlenme günleri – birikmiş
susuzluklar, yıkılmış iskambil kuleleri,
kaybolan arkadaşları: Yoldan çıkanlar,
bambaşka yollara girenler, yolda ölüp
gidenler. Hepsinin arasında biriki andı
parıldayan: Belki beklenmedik bir mola,
belki de sürgünde açmış bir parantez
çiçeği. “Hepsi bu”, diye düşünüyordu:
“Kendi yangınımızı kendimiz mi söndürdük hep? ”.
Bilmiyordu ki: Çoktandır kadının bakışları
yüzünden geçen her dalgayı okuyordu.
Kaldırdı başını ve gözgöze gelince
kalem kırdı: “Başka birinin yazdığı
senaryoda oynamak istemedim ben”.
<end>

<start>
Şair ve psikiyatr Kemal Sayar'ın "Hüzün Hastalığı" kitabında okudum, psikiyatr
için, hem şair duyarlılığıyla hem de münasip bir yakıştırmada bulunuyor, "Elem
Doktoru" diyor ona. Kitabı okuduğumdan beri bu söz aklımdan çıkmıyor, bundan
daha anlamlı bir tanım bulunabilir mi psikiyatra?
Bana hekim kelimesi de güzel gelir gelmesine de, tabibin yerini hiçbiri
tutamaz, hastaların sesine razı olduğu, Ağustos kadar sıcak sesli şairim düşer
aklıma, toplasan toplasan bir kasaba bile etmeyen şu sıkıntıda, orta temmuzda
bıraktığımız şair Behçet Aysan, tabibim. Hem şair, hem tabip olmanın bu kadar
yakıştığı nadir adam. İyi misiniz ses verdiği şiirler?
"Yağmur dindi sevgilim bak dinle
her şey dindi, acıysa dinmemiş halde"
demişti. Sanki bir kez daha söylemek üzere. Nasılsa dinmeyecek hiçbir şey,
yağmuru saymazsak, yağmuru da şiire sayalım ve bunca elem arasında, hiç
olmazsa yağmurun kapısını kapatalım!
Yağmurun kapısını kapattık,elem doktorunun karşısına çıktık. O sormadan
sormaya başladık: Elem doktoru bana kalbimden haber veremez, kalbimin yerini
bilmez, kalbimin nasıl geçtiğini ona söyleyemem, ben onun için üzülürken
üzemem elem doktorunu, bir ıssız adaymışım gibi bakıyor bana, o kaptan galiba
bense bir yerliyim burada, onun dolaşacağı daha çok ada var, çok ıssız var,
doktor beni anlasana, filikalar indirmesene bana, elem doktoruna ne diyeceğimi
bilemiyorum aslına, aklım onun elinde, ben bir de elem vermek istemiyorum
doktora!
Üzgünüm doktor, bu yazıda bahaneden başka bir şey değilsin, güzel
bahanesin fakat, elem için bahane, şari için bahanesin, en çok da tabip için
bahanesin. Şair Hayati Baki, kadim Ankaralı, Adnan Azar'ın "Yeyrüzünün en
tehlikeli, ama sevimli şairi: nihilist çünkü" dediği şair, ölümün, büyük bir
haksızlık olduğuna inandığı için iki ciltten oluşan bir kitap hazırlamış:
"Şiirin Kesik Damarları" (Promete Yayınları, 1994, Ankara) . 1. kitap 'intihar
eden şairler'e, 2. kitapsa 'öldürülen şairler'e ayrılmış. Her iki kitap da
Baki'nin uzun önsözleriyle başlıyor, "İntihar eden şairler kitabı"nda şöyle
yazıyor Hayati Baki: "Sanatçı intiharları (özellikle şair) , olumsuzlama örneği
olarak öne çıkarılan 'başarısızlık', 'anlamsızlık', 'saçmalık', 'hiçlik' gibi
kavramlarla açıklanmaya çalışılsa da, yaşamı olumlayan 'başarı',
'anlamlılık/anlam', 'uyuşum/uygunluk', 'varlık' gibi kavramların öne
çıkarılmasıyla da açıklanamaz... İç yaşantının 0vurgulanması gerekiyor, bu,
"aşırı çözümleme" yönelimi ve "derinlik duyarlığı"dır, çünkü. Sanatçının
(şairin/yazarın özellikle de)  intiharı, toplumsal yaşamla bire bir barışık
olmaz." (aay, s.22-23)  kitapta, intiharı seçen çok sayıda şairin şiirleri yer
alıyor, adını ilk kez duyduklarımızdan tanınmış şairlere kadar. Adına ilk kez
bu kitapta rastladığım bir şair Metin Akbaş, intiharından önce yazdığı sonyazı
ise ilginç, "Beşir Esad" üstüne. "Oy" şiiri Metin Aktaş'ın:
Binbiriki türlü
Evler insanlar gördüm
En sunturlusundan
Yalınayapına
...
Ama en çok
Yalınlarını sevdim
Evlerin insanların
...
Evleri insanları yazanları da
Toplama kamplarından kurtulmuş ünlü şair Paul Celan da, kendini Seine
nehrine atarak canına kıyar. Celan'ın "Ölüm Havası" şiirinden:
Siyah sütünü içiyoruz sabahın akşam saatlerinde
onu içiyoruz öğle sabah demeden hep onu geceleri
içiyor habire içiyoruz
bir mezar kazıyoruz gökyüzüne rahatça yatmak için
adamın teki bir evde yılanlarla oynuyor yazıp
çiziyor
Almanya'ya yazıyor karanlık çöktüğü vakit altın
saçın Margarete
Onu yazıp evin önüne çıkıyor ıslıkla köpeklerini
çağırıyor yıldızlar ışıyınca
Yahudilerini çağırıyor toprağa bir mezar kazsınlar
diye
ve bize buyruklar yağdırıyor oyun havaları
çalmamız için.
İlhami Çiçek: 1983'te, tek şiir kitabı olan "Satranç Dersleri"
yayımlandığı ay canına kıymıştı, sanırım kitabının çıktığını da görmedi:
büyüdün güzle donanık anne
işte göçmüş omuzları babanın
almış başını gidiyor zulmün kervanı
yılmadın usanmadın aldanmadın
ellerin kalkan gibi yüreğinin üstünde
bir cinnete savaş açtın
New York'a bindiği bir gemiden Karayip Denizine atlayan Hart Crane,
kendini trenin altına atan Atilla Jozsef ve Kaan İnce: Tam da Cemal Süreya'nın
"Her ölüm erken ölümdür" dizesini doğrularcasına, İstanbul'da bir otelde
yaşamına son veren gencecik şair. "Harita" adlı şiirini ne zaman yazmış,
bilmiyorum, bildiğim dünyadan yaralandığı ve yaranın kapanmadığı:
Haritası parçalandı ellerimde gecenin, bir yitiriş
değil
bu, sınırları tutamadım yerinde, gözlerime doldu
sular,
şimdi zaman oynak bir gölge. Nasıl başlasak geri
dönmemek
için? Hüzünkıran ardında saklanan kalbimle, artık,
okyanuslara
açılmak geçmeli içimden. Biliyorum. Ama kavuşmalar
ayrılıktır
bazen.
Kleist, Mayakovski, Gerard De Nerval, ve "Ölüm gelecek ve Senin Gözlerinle
Bakacak" diyen Pavase:
Hangi gün, ey sevgili umut,
bizler de öğreneceğiz senin
yaşam olduğunu, hiçlik olduğunu
...
herkese bir bakışı var ölümün.
Ölüm gelecek ve senin gözlerine bakacak.
Bir ayıba son verir gibi olacak,
belirlemesini görür gibi
aynada ölü bir yüzün,
dinler gibi dudakları kapalı bir ağzı
O derin burgaca ineceğiz sessizce.
Sylvia Plath, Kurt Tucholşky, Georg Trakl ve Yesenin:
Hoşçakal, dostum benim, hoşçakal artık,
Can dostum, seninle dolu göğsüm
çok önceden belirlenen bu ayrılık
Buluşmayı vaadediyor ileride bir gün
...
Hoşçakal, dostum, el sıkışmadan, konuşmadan,
Hüzünlenme ve eğme kaşlarını, mutuz,
Yeni bir şey değil ölüp gitmek bu yaşamdan,
Ama yaşamak da yeni değil kuşkusuz...
Sonra da şiirlerini daktiloya çekip giden Nilgün Marmara, hani "Bu Kız Elmalı
Bir Kaplan Olmalıydı" demişti ya:
Hayatın dibini görmek,
Balığı tutsak etmek, kendini kafese koymak...
Çocuğun doğrudur masanın altında
Bunun üzerine bir kırmızı çapraz çizin
Karanlığın alnını karışlamaktır zaman.
Öldürülen şairlerden hiç konuşmasak mı doktor? Hayati Baki, zor bir işi
gerçekleştirmiş, bir saygı duruşu olarak Seyyid Nesimi'den Cem Cem Sultan'a,
Jose Marti'den Pasolini'ye ve bizim şairlerimize, Metin Altıok'a, Behçet
Aysan'a, Uğur Kaynar'a kadar, kardeşçe bir hayat isteyen şairleri bir kitapta
toplamış. Hiç konuşmayalım doktor, biz elemden vazgeçmeyiz, istersen sen
bizden vazgeç. Bu yazıyı da unut, hiç okumamış gibi yap. Ben bu yazıyı niye
yazdığımı da bilmiyorum hem, biraz biliyorum da buralara nasıl geldiğimi
bilmiyorum. Elem doktoru sözünden çok etkilenmiştim, o söz bana başta yazdığım
gibi, psikiyatrdan önce tabibi çağrıştırdı, en çok Behçet'e yakışırdı 'Elem
Doktoru' olmak. "Düello" adıyla yayımlandı toplu şiirleri ardından, Adam
yayınlarından, okursanız, Behçet Aysan adlı, bu dünyanın yaşatmadığı, has bir
adamın, sevgili bir insanın ve kederli bir şairin "Elem Doktoru" olduğunu
göreceksiniz.
Araya "Ankara - İstanbul Karatreni" girince, Süreyya Berfe'nin "Gümüş
koktu azalan cigaralar / Bana bir yolculuk ısmarla! " dediğince, kendimize ve
birbirimize ısmarladığımız yolculuklar azaldı, yokluklar çoğaldı: Behhçet! 
Behçet! Temmuz şimdi sesinin dolaylarından bir yanık hava gibi, oysa
altmışsekizlik bir plakta hışırtılı bir sesin vardı senin, Ağustosa benzerdin.
2 yıl oldu, daha kaç 2 yıl olur aramızdaki ayrılık bilmem, fakat ortada bir
temmuz duruyor, Temmuzun ardı Ağustos, sen yoksun, Ağustosun sesi de
duyulmuyor. Ben artık senin için 'iyi' bir yazı yazamam, özenirim, güzel olsun
derim, ama geçemem yokluğundan, ne yapsam iyileştiremem yazıyı. Sırp
teyyareleri de çekildi Bosna'dan, şimdi yaralar sarılıyor, şu orta Temmuz'un
yaraları ise kül oldu, yangın yağdı, külümüz savruldu, dumanımız tütüyor. Bu
yazı kötü yazı, şimdi 'elem doktoru' burada olsaydı böyle mi olurdu, o
karatrene birbirimizi ısmarlamask da, birbirimizle şiirden şiire karşılaşsak
da, ben onun sesinin Ankara'da şiiirleri ve hastaları iyileştireceğini bilir,
tutar onu çok özlediğim zaman, içimden ve onun sesiyle bir şiir okurdum
kendime, dağılan bir gül olurdu şiir onun sesinde:
ne söylersen söyle rüzgârdır duyan
düşeleri çağıran iri siyah gözleriyle
ve yanı başımızda mutlu kalan ne var ki
belki bir kuş akşamın ölü ağındaki
sadece güldür dağılmış ayaklanmaya.
...
ne söylersen söyle bir gün yiteceğiz
çam seli halinde kalabalık bir orman
alıp götürecek bizi kuytu ölümlere
yaşamanın anlamını sorsam da söyleme
konuştukça bir gemi açılıyor kıyıdan.
(Dağılan Gül, Behçet Aysan)
Bu yazı bir şiirden dağıldı. Bir şair, Kemal Sayar "Elem Doktoru" dedi,
bir şair, gittikçe hatırlanan bir şiir için, Behçet Aysan, bu sözü aldı ve
yakıştırdı, bir şair, Hayati Baki, intihar ettirilen ve öldürülen şairlerin
kardeşi olduğunu bildi onların bu dünyada ve her dünyada aynı bahçede olduğunu
bildi, bu bahçeden bir kitap derledi. Bana da bir cümle kaldı hepsinden:
Tabibim, şairim Behçet, sen yoksun, elem doktoru yok, şimdi ben kalbimin nasıl
geçtiğini kime söylerim?
<end>

<start>
Gönül Dağı Yağmur Yağmur Boran Olunca
Akar Can Özümden Sel Gizli Gizli
Bir Tenhada Can Cananı Bulunca
Sinemi Yaralar Yar Oy Yar Oy Dil Gizli Gizli
Dost Elinden Gel Olmazsa Varılmaz
Rızasız Bahçanın Gülü Derilmez
Kalpten Kalbe Bir Yol Vardır Görülmez
Gönülden Gönüle Yar Oy Yar Oy Yol Gizli Gizli
Seher Vakti Garip Bülbül Öterken
Kirpiklerin Oku Yar Yar Cana Batarken
Cümle Alem Uykusunda Yatarken
Kimseler Duymadan Yar Oy Yar Oy Gel Gizli Gizli
<end>

<start>
Yürü durma yürü yolundan olma
Eğlenip bir yerde kalmayan dünya
Zaten ben garibim anadan doğma
Garibin gönlünü bilmeyen dünya
Yad ellere güller verdin gül verdin
Şirin sohbet tatlı tatlı dil verdin
Benim yüreğime doldu ben derdin
Birazına ortak olmayan dünya
Dünyanın kahrını çektirdin bana
Nicesine boyun büktürdün bana
Ağlattın göz yaşı döktürdün bana
Bir kere gönlümü almayan dünya
Aşk kazanı yüreğine kaynasın
Baksın seyreylesin gönül aynasın
Gayri bundan sonra gülsün oynasın
Neyleyim şu benim olmayan dünya
<end>

<start>
Karadır Şu Bahtım Kara
Sözüm Kar Etmiyor Yare
Yüreğimi Yaktı Nara (Eyvah Ey...)
Kendim Ettim Kendim Buldum
Gül Gibi Sararıp Soldum
Bilmez Yar Gönülden Bilmez
Akar Göz Yaşlarım Dinmez
Bir Kere Yüzüm Gülmez (Eyvah Ey...)
Kendim Ettim Kendim Buldum
Gül Gibi Sararıp Soldum
Söylerim Sözüm Almıyo
O Yar Yüzüme Gülmüyo
Garip Gönlümü Bilmiyo (Eyvah Ey...)
Kendim Ettim Kendim Buldum 
Gül Gibi Sararıp Soldum
<end>

<start>
Aman dünya ne dar imiş
Dert çekmesi ne zor imiş
İçerimde yare varmış
Dermanını arar oldum
Dertli dertli gezer oldum
Ben derdimi yazar oldum
Bu derdi ben çeke çeke
Hem canımdan bezer oldum
Alnımda kara yazılar
Yürekte yara sızılar
Yetim kalan can kuzular
Dermanını arar oldum
<end>

<start>
Ayrılığın acısını
Az mı çektim az mı çektim 
İçten içe sızısını 
Az mı çektim az mı çektim
Çaldılar şu beni benden
Ayırdılar bizi neden
Bile bile zulmedenden
Az mı çektim az mı çektim
Dünya denen dar bi camda
Mahkum oldum ben bir handa
Sensiz olan bu zindanda
Az mı çektim az mı çektim
Sakınırım esen yelden
Ağır zulüm yüktü belden
Sensiz olan gurbet elden
Az mı çektim az mı çektim
Garip gezdim el içinde
Halden bilmez kul içinde
Bunca acı yıl içinde 
Az mı çektim az mı çektim
<end>

<start>
Bıraktın yalınız gurbet ellerde
Aradım bahçanda nar bulamadım
Gezdim mecnun gibi nice çöllerde
Şu yanan gönlüme kar bulamadım
Yamandır feleğin kahri yamandır
Gözlerim yolları hayli zamandır
Bülbül gibi işim daim figandır
Ben göğnüme sadık yar bulamadım
<end>

<start>
Aşkı kimden aldın sevgiyi kimden
Aslı bozuk deme gel şu insana
Soracak olursan eğer ki benden
Aslı bozuk deme gel şu insana
Yazımızı felek yazdı Mevladan değil 
Senin dediklerin a dost evladan değil
Her hata suç bende Leyla'da değil
Aslı bozuk deme gel şu insana
Ulu arıyorsan analar ulu
Sevmişiz gönülden olmuşuz kulu
Analar insandır biz insanoğlu
Aslı bozuk deme gel şu insana
Seni beni kim getirdi cihana
Her oğulu doğurmuştur bir ana
Senin fikrin başka dostluk bahane
Aslı bozuk deme gel şu insana
<end>

<start>
Derde düştüm dermanını aradım
Derdimin dermanı yarimiş meğer
Yari arar iken yarden ıradım
Yardan ayrı kalmak zorumuş meğer
Turap olup yare varayım dedim
Ayağına yüzüm sürüyüm dedim
O yarin sırrına ereyım dedim
Arifler keşfeder sırımış meğer
Gurbet ellerinde garip olanın
Yarin aşkıyınan derde dalanın
Yanılıp ta yarden ayrı kalanın
Her günü her anı zar imiş meğer
<end>

<start>
Yörü bre yalan dünya
(Yörü bre fani dünya) 
Hiç vefanı göremedim
Geçti ömrüm muradıma
Eremedim eremedim
(Ömrüm geçti muradıma) 
(Eremedim eremedim)
Yıllar geçti ömür durdu
Umutlarım hayal oldu
Sevdiğimi eller aldı
Ben yanına varamadım
Eksilmez başımın garı
Gitmez gönlümün efkarı
Geçti ömrümün baharı
Bir goncagül deremedim
(Ömrümün geçti baharı) 
(Bir goncagül deremedim)
Garibim irengim soldu
Gözlerime yaşlar doldu
Gönlüm bana bir dert oldu
Alan bulup veremedim
(Gönlüm bana zehir oldu) 
(Alan bulup veremedim)
<end>

<start>
Şu fani dünyaya geldim gidiyom
Sıkı tut bir yarin elinden gönül
Yarine yar isen daha ne diyon
Anca yarin anlar halından gönül
Yari kaybetme yarsiz olaman yarsiz
Şu dünyanın dadını alaman
Yarin yarasına derman bulaman
Aldırırsan yari elinden gönül
Başını alır diyar diyar gezersin
Ahire kendini Mecnun eylersin
Garib Bülbül gimi feryat edersin
Anlıyan bulunmaz dilinden gönül
Dünya güzeldir belki hoşuna
Değme sakın bela gelir başına
Doğru git gel hele olan işine
Belki sapıtırlar yolundan gönül
<end>

<start>
Yandı bağrım yandı aşkın elinden
Bir de sen yakıp da gönderme beni
Ben Mecnun olmuşum sevda çölünde
Yeniden Mecnun'a çevirme beni
İnsan olan insan sever insanı
Bizden evvel gelip gidenler hani
Düşürüp aşkına Mecnun misali
Bir kuru hayale yeldirme beni
Sevda çöllerinde ben Mecnun oldum
Şu Garip gönlümün yarasın bildim
Bir başka seversen işte ben öldüm
Ne olur ölmeden öldürme beni
<end>

<start>
Yardan ayrı düşeli 
Geçmiyor günler
Hastadır garib gönlüm
Durmadan inler inler
Hastadır garib gönlüm
Durmadan inler inler
Dertlinin çaresini
Mecnun'un Leyla'sını
Garibin yarasını
Sarmıyor eller eller
Garibin yarasını
Sarmıyor eller eller
<end>

<start>
Bahçada gül ağacı (gözelim haydı haydı) 
Dibinde iki bacı (aman nidelim nasıl edelim) 
Sinamdaki yaranın (gözelim haydı haydı) 
Sen olursun ilacı (aman nidelim nasıl edelim) 
Devriyeler geliyor nere gidelim
Çiçekler ekiliyor (gözelim haydı haydı) 
Bahçaya dikiliyor (aman nidelim nasıl edelim) 
Sen orada ben burda (gözelim haydı haydı) 
Böyle zor çekiliyor (aman nidelim nasıl edelim) 
Devriyeler geliyor nere gidelim
Bahçana giremiyom (gözelim haydı haydı) 
Halını soramıyom (aman nidelim nasıl edelim) 
Sinende güller açmış (gözelim haydı haydı) 
El atıp deremiyom (aman nidelim nasıl edelim) 
Devriyeler geliyor nere gidelim
<end>

<start>
Gezdim tüm dünyayı gördüm
Güzel İzmir sana geldim
Benim şirin güzel yurdum
Güzel İzmir sana geldim
Güzelsin asil duruşlu
Medenisin hoşgörülü
Olduğun gibi içli dışlı
Güzel İzmir sana geldim
Gönüllere ışık saçan
Unutamaz görüp geçen
Gariplere kucak açan
Güzel İzmir sana geldim
Kimdir necidir sormayan
Kimseyi hakir görmeyen
İnsanlıktan ödün vermeyen
Güzel İzmir sana geldim
Nice yıllar çok uzağım
Seni seviyor yüreğim
Güzel yurdum, son durağım...
Güzel İzmir sana geldim
<end>

<start>
Seher vakti çaldım yarin kapısın
Baktım yarin kapıları sürmeli
Boş bulmadım otağının yapısın
Çıka geldi bir gözleri sürmeli
Aslanım eller eller
Kokuyor güller güller
Ne bilsin eller eller
Perişan halleri
Açtırdım kapıyı girdim içeri
Aklımı başımdan aldı o peri
Dedim sen de buldum gevheri
Dedi yoh yoh bir mehenge sürmeli
Aslanım eller eller
Kokuyor güller güller
Ne bilsin eller eller
Perişan halleri
Gahi karıştırır kanlı yaş ile
Dost bulunmaz hayal ile düş ile
Yetilmez menzile bu gidiş ile
Günde yüz bin kere yüzler sürmeli
Aslanım eller eller
Kokuyor güller güller
Ne bilsin eller eller
Perişan halleri
<end>

<start>
Ay dost deyince yeri göğü inleden
Muharrem ustaydı bunu dinleden dinleden
Gönül kırmazdı bilerekten binleden
İnsan velisini neyledin dünya vay dünya ey
(Ay dost) 
Sazını çalarken kendinden geçen
Gönülden gönüle kapılar açan açan
Aşkın dolusunu nefessiz içen
Gönül delisini neyledin dünya vay dünya ey
(Ay dost) 
Garip babamdı Muharrem Usta
Bilirim aşığıdı sevdiği dosta dosta
Sazımın emaneti diyen son nefeste
Sazın ulusunu neyledin dünya vay dünya ey
<end>

<start>
Ayva turunç narım var
Benim ahu zarım var
Hep derdinden ağlarım
Bir vefasız yarim var
Al elmayı ver narı
Ağlarım zarı zarı
Tez günlerde gönderin
O ahu gözlü yari
Ayva turunç nar bende
Aldı ahum yar bende
Hiç melhem kar eylemez
Yar yaresi var bende
Al elmayı ver narı
Ağlarım zarı zarı
Tez günlerde gönderin
O ahu gözlü yari
Ayva turunç neyleyim
Halimi arzeyleyim
Zaten bende talih yok
Ta küçükten böyleyim
Al elmayı ver narı
Ağlarım zarı zarı
Tez günlerde gönderin
O ahu gözlü yari
<end>

<start>
(aman)  Anladım evelden böyledir takdir
Gider bu ayrılık başaca kalmaz
Aradım derdime bir çare yoktur
Yoksa tecelliyi kader mi böyle
(aman)  Aksine çark ettin devran-ı felek
Hep havaya gitti çektiğim emek
Sevda çöllerinden ah yar diyerek
Mecnun da gezerdi ben gibi böyle
<end>

<start>
Aşk ataşı düştü garip gönlüme
Yanıyor bu gönlüm yar senin için
Derdin oku battı garip gönlüme
Kanıyor bu gönül yar senin için
Ağlayıp gözlerim yaş eyliyerek
Şu garip bağrımı taş eyliyerek
Yaz gününde gönlüm kış eyliyerek
Bu başıma yağan kar senin için
Kerem gibi yansam aşk ataşından
Bülbülüm ayrılmam gülün peşinden
Yar aşkına yolum dağlar başından
Aşsa da giderim yol senin için
<end>

<start>
(aman)  Ak ellerin sala sala gelen yar
Nasıl getireyim seni ele ben
Ben bir şahin olsam sen bir balaban
Taksam çırnağıma gitsem çöle ben
(aman)  Koyunları kuzu ile karışık
Güzel küskün amma kalbi barışık
Siyah perçemi de zülfü dolaşık
Yeni düştüm düzen tutmaz tele ben
<end>

<start>
Tatlı Dile Güler Yüze
Doyulur Mu Doyulur Mu 
Aşkınan Bakışan Göze 
Doyulur Mu Doyulur Mu
Doyulur Mu Doyulur Mu 
  Canana Kıyılır Mı 
  Cananına Kıyanlar 
  Hakkın Kulu Sayılır Mı
Zülüflerin Dökse Yüze 
Yar Badeyi Sunsa Bize 
Lebleri Meyime Meze 
Doyulur Mu Doyulur Mu
Hem Bahara Hemi Yaza 
Yarın Ettikleri Naza 
Yar Aşkına Çalan Saza 
Doyulur Mu Doyulur Mu
Garibim Geldik Gitmeye 
Muhabbetimiz Bitmeye 
Yar İle Sohbet Etmeye 
Doyulur Mu Doyulur Mu
<end>

<start>
Garibin dünyada yüzü gülemez
Her zaman işleri zordur garibin
Hep sever de sevdiğini alamaz
Bülbül gibi işi zardır garibin
İnler arı gibi kendinden geçer
Her çiçek bağrına bir yara açar 
Bir bina yapsa da çabucak uçar 
Böyle kara bahtı vardır garibin
Garip'in yüzüne gülen bulunmaz 
Gül olsa da kardeş alan bulunmaz
Garibin de derdinden bilen bulunmaz
Dünyası başına dardır garibin
<end>

<start>
O şirin sözlerine hayranım gözlerine
Bakma el sözlerine
Gel yanıma gel gel gel gel yanıma gel
Gel yanıma gel gel gel gel yanıma gel
Aman eller duymasın sakın eller görmesin
Aman eller duymasın
Gel yanıma gel gel gel gel yanıma gel
Gel yanıma gel gel gel gel yanıma gel
Cilvelice nazlıca hem sazlıca sözlüce
Yar gizlice gizlice
Gel yanıma gel gel gel gel yanıma gel
Gel yanıma gel gel gel gel yanıma gel
Aman eller duymasın sakın eller görmesin
Aman eller duymasın
Gel yanıma gel gel gel gel yanıma gel
Gel yanıma gel gel gel gel yanıma gel
<end>

<start>
(aman)  Gine haber gelmiş dostun elinden
Durmayıp sevdiğim gelsin demiş oy oy of demiş
Bergüzar göndermiş zülfün telinden oy of telinden
Saldığım haberden bilesin demiş vay demiş demiş
(aman)  Böyle selam salmış kaşları karam
Tazeledi gine yürekte yaram oy oy of yaram
Yardan haber gelmiş ben nasıl duram oy of duram
Tez günler içinde gelesin demiş vay demiş demiş
<end>

<start>
Giye giye eskitmişsin alları
Getirdin başıma türlü halları
Gelir deyi çok bekledim yolları
Yoksa yemin mi ettin gelmemezlere
Seher vakti bülbül öter ekseri
Gözümün yaşları deler mermeri
Ne dedim sevdiğim gelsene beri
Yoksa yemin mi ettin gelmemezlere
<end>

<start>
Göç eyleyip her dağlarda yaylanmaz
Başı bölük bölük kar olmayınca
Dünya malıyınan gönül eylenmez
Gönülden bilecek yar olmayınca
Dost elinden gel olmazsa varılmaz
Rızasız bahçanın gülü derilmez
Gönül yarasına derman bulunmaz
Yar eliyle yarem sarılmayınca
İstemem dikeni güle istemem
Fena kelamları dile istemem
Cennet-i alayı bile istemem
Ne'dem iki gönül bir olmayınca
<end>

<start>
Ben bu yıl yarimden ayrı düşeli
Her günüm bir yıla döndü gidiyor
Gine zindan oldu dünya başıma
Gönlüm ataşlara yandı gidiyor
Ömrüm boş hayale kandı gidiyor
Uzaktır yolların dolandım geldim
Tatlıdır dillerin bağlandım kaldım
Günahım boynuna işte ben öldüm
Gönlüm ataşlara yandı gidiyor
Ömrüm boş hayale kandı gidiyor
Hayal meyal olmuş şu bizim eller
Dostun bahçesinde açılmış güller
Her sabah her seher öter bülbüller
Gönlüm ataşlara yandı gidiyor
Ömrüm boş hayale kandı gidiyor
<end>

<start>
Gönül yari bulmayınca
Muradını almayınca
O yar benim olmayınca
Gülemem gülemem
Ben o yarsiz olamam
Gözyaşlarım seller gibi
Yandı bağrım çöller gibi
Susuz kalmış güller gibi
Solamam solamam
Ben o yarsiz olamam
Yar gönlümü bilmeyince
Garip yüzüm gülmeyince
Yar canımı almayınca
Ölemem ölemem
Ben o yarsiz ölemem
<end>

<start>
Gör ki felek bize neler eyledi
Attı gurbet ele parelerimi aman aman
Kimse bulamadım derdim söyleyem
Gel tabip incitme yarelerimi of of
Aşkın çileleri doldu eksildi
Hasret gönlümün de yayı asıldı aman aman
Kime dost dedimse umut kesildi
Her yandan kesildi çarelerimiz of of
<end>

<start>
Gülüşün gülden güzel sevdim gönülden güzel
Severim kıskanırım ben seni elden güzel
Hop ninnayı ninnayı gel oynayı oynayı
Senin için terkederim büsbütün bu dünyayı
Gözlerin aklımı aldı beni sevdana saldı
Canım asıldı kaldı zülfün telinden güzel
Saçlarını bağrıma ser kollarını boynuma sar
Gel derdime derman ver tatlı dilinden güzel
<end>

<start>
sana geldim denize giden ırmak gibi
yatağımı değiştirdim dağlarıma kıydım
her şeyi boşladım senin uğruna
dostlarımdan ayrıldım çocukluğumu unuttum
ömrümün her damlası tuzunu sonsuzluğundan aldı
güneşin dağıttı foltlorumu
kanımın düşlerimin çılgınlığımın ecesi
sana verdim belleğimi bir tutam saç gibi
artık yalnız senin karlarında uyuyorum
yatağımdan çıktım perilerimi kovdum
boşverdim nicedir efsanelerime
efsaneler ki onlarda
Rimbaud vardı Cros ve Ducasse vardı
gece yarısı ağlayan Valmore
Nerval ve ipi vardı
Lervantov´u vuran kurşun benim yüreğimden geçerdi
ayaklarınla böldüğün
ellerinle saçtığın yüreğinden
bir zorlu yel gibi ormana tutkun
sabah süpürülüp evden atılan
bütün bir gün görünmeden sabredip
yeniden gelen tozum
sarmaşığım sessiz soluksuz büyüyen
sana bağlı bir sarmaşık sökülüp atılıncaya dek
basa basa aşındırdığın taşım
iskemleyim seni bekleyen eski yerinde
alnının boşluğa bakarken yandığı camım
yalnız sana yönelmiş beş paralık bir romanım
bir mektubum açılıp sonra okunması unutulmuş
tamamlamaya değmez yarım kalmış bir tümceyim
ürperişi çiğnenmiş odaların
geçerken yaydığın güzel kokuyum
ve sen çıkıp gidince mutsuzum aynan kadar
<end>

<start>
Bana baktın gözlerinle ıssız ufka dek
Anılardan yıkanmış gözlerinle
Bana baktın saf unutuş olan gözlerinle
Bana baktın üzerinden belleğin
Başıboş nakaratlar üzerinden
Solmuş güller üzerinden
Aldanmış mutluluklar üzerinden
Yürürlükten kalkmış günler üzerinden
Mavi unutuş olan gözlerinle baktın bana
Bir şeycikler anımsamıyorsun olan bitenden
Sevgilim
Anımsamıyorsun insanları görünümleri
Gittin kendi kendinden duman dalgaları gibi
…………
Sana söz geçmişten konuşmayacağım bir daha
Bugün adımlarından başlıyor her şey
Bir kıvrımıdır giysinin bana yaşamaktan kalan
Başka şeyin yeri olmadı seni buluyorum en sonunda ben
Sevgilim sevgilim inanıyorum sana
Türkçesi: Sait Maden
<end>

<start>
Kıyısında öpüşlerin
Ne çabuk geçiyor zaman
Sakın da ola sakın aman
Geçen günler incinmesin
Seninle bütün bir mevsim ne güzeldi
O yaz kitaplardaki kadar öyle güzeldi
Manastır ormanında seni mutlu ettiğimi sandım
Toulon rıhtımında akşamın rengine kandım
İster bana budala ister çılgının teki de
Mutluluk nedir ki umutlar çekip gidince
Kıyısında öpüşlerin
Ne çabuk geçiyor zaman
Sak›n da ola sakın aman
Geçen günler incinmesin
Geçen yıl yapraklar solarken şarkı söylüyordum
Veda ederken bile bir gün görürüm diyordum
Ölenler dünyaya yeniden geleceğini sanır
Tatlı sözlere kananlar ergeç aldanır
Gözlerime bak hele orda nice güzelsin
Yüreğimi çılgınlıklarımı duymuyor musun
Kıyısında öpüşlerin
Ne çabuk geçiyor zaman
Sakın da ola sakın aman
Geçen günler incinmesin
Solgun bir piyaniste benzeyen güneş bak işte
Hep aynı sözleri aynı şarkıyı söylemede
O tehditten uzak günleri sevgili anımsa
Ne mutluyduk ikimiz evimizde Montparnasse’da
Artık yaşam karadüzen sürüp gidecek
Soğuk Akşam oldu şimdiden Tekliyor yürek
Kıyısında öpüşlerin
Ne çabuk geçiyor zaman
Sak›n da ola sakın aman
Geçen günler incinmesin
Pörsümüş bir yonca gibi sana sunduğumda hani
Ne sevmiştin bu şarkıyı üzgün sesini
O gün bu gün el değmemiş uyuyordu bende
Unutulmuş çekmeceden şimdi çıkardım işte
Hiç değilse sevdiğin bir şey buldum diye avundum
Elsa’m halden anlamazım seni nasıl seviyorum
Kıyısında öpüşlerin
Ne çabuk geçiyor zaman
Sakın da ola sakın aman
Geçen günler incinmesin
Billur bir şarkıdır bu seni mırıldanıyor
Söylediğim her sözcük boşuna değil diyor
Gün gelir sözcükler de dönüşür gözyaşına
Gün gelir sözcükler de büyü’dür tek başına
Sevgilim çarpıp duran şu pancuru kapatalım
Yağmur damlasının sesiyle biz bize kalalım
Kıyısında öpüşlerin
Ne çabuk geçiyor zaman
Sakın da ola sakın aman
Geçen günler incinmesin
Türkçesi: Erdoğan Alkan
<end>

<start>
Sensin ey çeşm-i çerâg-ı dûdmân-ı ma’delet 
Şem’-i nür-efşân-ı bezm-i hânedân-ı ma’delet
Hüsn-i re’yün âfitâb-ı bî-zevâl-i mülk ü dîn 
Lutf-ı tab’un nev-bahâr-ı bi-hazân-ı ma’delet
Zât-ı pâküñ vasfı dergâh-ı refî’üñ ismidür 
Âfitâb-ı baht u devlet âsmân-ı ma’delet
Şeb-çerâg-ı zulmet-i zulm ol vücüd-ı pâkdür 
Gevherin hakkâ ki izhâr itdi kân-ı ma’delet
Sidre vü Tûbâya baglandı tınâb-ı Kibriyâ 
Çarhdan a’lâ kurıldı sâyebân-ı ma’delet
Saltanat menşûrına ism-i şerifüñ yazdılar 
Dahı peydâ olmadın nâm u nişân-ı ma’delet
Hep bu beyt-i dil-keş üzre baglanur gûş eylesen 
Savt u nakş-ı bülbülân-ı gülsitân-ı ma’delet
Sâye-i Yezdan penâh-ı dîn ü devlet Hân Murâd 
Dâver-i devrân mu’izz-i saltanat Sultân Murâd
<end>

<start>
Tab’ı mir’ât-i cemâl-i cân-fezâ-yı saltanat 
Sînesi Âyîne-i ‘âlem-nümây-ı saltanat
Âsitânı topragından tûtiyâ-yı çeşm-i baht 
Hâk-pâyı cevherinden kîmyâ-yı saltanat
Çeşmesâr-ı sebzezâr-ı devletinden reşhadur 
Âb-rûy-ı hançer-i kişver-güşâ-yı saltanat
Gûşe-i destârına sandum otaga takdılar 
Sâye salmış farkına perr-i hümâ-yı saltanat
Düşmene salınsa tîg-i hûn-feşânı yaraşur 
Yiridür olsa hırâmân ol livâ-yı saltanat
Kim biri bir dil-ber-i zerrîn-külâh-ı bahtdur 
Ol biri bir şâhid-i la’lîn-kabâ-yı saltanat
Kilk-i üstâd-ı kader kılmış bu garrâ matla’ı 
Zînet-i eyvân-ı kasr-ı kibriyâ-yı saltanat
Sâye-i Yezdân penâh-ı dîn ü devlet Hân Murâd 
Dâver-i devrân mu’izz-i saltanat Sultân Murâd
<end>

<start>
Tâli’ oldı neyyir-i ikbâl ü devlet subh-dem 
Şu’le saldı ‘âleme necm-i hidâyet subh-dem
Kâ’inâtı kıldı mir’ât-ı cemâl-i Şâhdan 
Gark-ı envâr-ı hidâyet Rabb-i ‘izzet subh-dem
Çokdan eylerdi cemâl-i bâ-kemâlin ârzû 
Ber-murâd oldı hele tâc-ı sa’âdet subh-dem
Şeş cihâtı rûşen itdi tal’atından gün gibi 
Buldı zînet çâr-sûy-ı mülk ü millet subh-dem
Nâ-gehân bir toz kopardı bâd-pây-ı devleti 
Rûşen oldı dîde-i a’yân-ı devlet subh-dem
Nevbet ol Şâh-ı cevân-baht-ı cihânuñdur diyü 
Çaldılar eflâkdan kûs-ı beşâret subh-dem
Âfitâb-ı ‘âlem-ârâ gibi zerrîn tâc ile 
Taht-ı sîmîn üzre saldı ferr-i devlet subh-dem
Sâye-i Yezdân penâh-ı dîn ü devlet Hân Murâd 
Dâver-i devrân mu’izz-i saltanat Sultân Murâd
<end>

<start>
Lâyık-ı magrifet-i Hazret-i Gaffâr olsun 
Devlet-i nâ-mütenâhîye sezâvâr olsun
Hıl’at-i fâhiresi dâmen-i ‘afv-i Settâr 
Rûh-ı pâkine gıdâ lezzet-i didâr olsun
Merkad-i pâkin idüp şem’-i hidâyet rûşen 
Meşhed-i tâhiri müstagrak-ı envâr olsun
Âkıbet yoklık imiş kâr-ı cihan ey Bâkî 
N’idelüm Şâh-ı cevân-baht-ı cihân var olsun
Dahı ol duhter-i sa’d-ahter-i pâkize-güher 
Çeşm-i Nâhîd gibi rûşen ü bî-dâr olsun
Âb-rûy-ı vüzerâ Hazret-i Ahmed Paşa 
Mazhar-ı lutf-ı Hudâvend-i cihândâr olsun
Ak gül goncaları gibi güzel körpelerin 
Hâr-ı âzârdan Allâh nigehdâr olsun
Garka-i rahmet ola rûh-ı revân-ı Sultân 
Hûrîler mûnis ola gülşen-i firdevs mekân
<end>

<start>
Bir yire cem’ olalum hâtırı mahzûnlar ile 
Zâr zâr aglaşalum dîde-i pür-hûnlar ile
Gülmenüñ oynamanuñ ‘âlemi gitdi şimdi 
Hâlümüz söyleşelüm hâli diger-gûnlar ile
Şöyle bî-hûş u harâb eyledi efsâne-i gam 
Aklumuz başumuza gelmeye efsûnlar ile
Nakd-i vakt oldı bize eşk-i sefîd ü ruh-ı zerd 
Derd ü gam tâlibiyüz akçeler altunlar ile
Ni’met-i rahmet-i Rahmâna yitişdi o velî 
Biz ciger hûnı yirüz bunda ciger-hûnlar ile
Kondı sahn-ı çemene ravza-i firdevs içre 
Sâyebânlar kurılup çetr-i hümâyûnlar ile
Kapusında işigi hidmetin eyler gılmân 
Hûriler karşu turur atlas u eksûnlar ile
Minnet Allâha kemâl-i kerem-i Rabbânî 
Eyledi iki cihân devletini erzânî
<end>

<start>
Îd yaklaşdı döşensün yine kasr u dîvân 
Çıkup eyvân-ı sa’âdetde buyursun Sultân
Der-i dergâhına ‘azm eylesün eşrâf-ı diyâr 
İşigi hâkine yüzler süre gelsün a’yân
Hala Sultân diyü şeh-zâdeler ikbâl itsün 
Gelsün ol lutf u kerem kânına şâd u handân
Âh kim hvâb u hayâl oldı bu devletler hep 
Turmadı ‘aksine devr eyledi çarh-ı gerdan
Gelüp ahbâb serîniñde seni görmeyicek 
Kanı Sultân diyü eflâke irişsün efgân
Ne hatâ eyledüñ ey tîr-i kec-endâz-ı felek 
Merdüm-i dîde-i devrâna tokındı peykân
Kimse ummazdı bu târîhe degin çak bu kadar 
Bî-vefâlık yüzini göstere mir’ât-ı zamân
Meded Allâh meded ‘avn ü ‘inayet senden 
Bu firak âteşine döymege tâkat senden
<end>

<start>
Ebr-i bârân ki yagar bâg u gülistân üzre 
Katreler kim dökilür sünbül ü reyhân üzre
Cûylar kim tolanur dâmen-i sahrâlarda 
Jâleler kim görinür lâle-i Nu’mân üzre
Hep o göz yaşlarıdur akdı bisât-ı arza 
Aglaşur ehl-i semâ Hazret-i Sultân üzre
Matemin tutsa n’ola ‘âlem-i ‘ulvîde melek 
Sâye-i rahmet-i Rahmân idi insân üzre
Bu fenâ gülşeninüñ hâr u hasından göçürüp 
Kurdılar bâr-gehin ravza-i Rıdvân üzre
Cism-i pâkin götürüp hâkden aldı Rıdvân 
Döşedi hvâbgehin gurfe-i gufrân üzre
Ser-be-ser salmış idi sâye-i fazl u ihsân 
Şeh-per-i ‘atıfeti hayl-i yetîmân üzre
Aglañ ey hayl-i yetîmân u garîban aglañ 
Yâd idüp ni’met-i Sultânı fırâvân aglañ
<end>

<start>
Cây-ı âsâyiş olur sanma cihân-ı fânî 
Eyleme kasd-ı ‘imâret bu harâb eyvânı
Menzil-i bâr-ı belâ kühne-serâdur dünyâ 
Küne-i râhat yiri zann eyleme bu vîrânı
Felegüñ kasr-ı dil-âvîzine meftûn olma 
Nice mîrâsa girüpdür bu sarây-ı fânî
Düşmen-i ehl-i keremdür felek-i sifle-nevâz 
Görüñüz n’itdi o şeh-zâde-i ‘âlî-şânı
Âb u tâbın giderüp teff-i semûm-ı kahrı 
Berg-i nîlûfere döndürdi gül-i handânı
Kanı ol küngüre-i tâc-ı sa’âdet güheri 
Kanı ol bârgeh-i lutf u kerem sultânı
Kanı ol dürr-i dil-efrûz-ı sehâ deryâsı 
Kanı ol gevher-i nâ-yâb-ı mürüvvet kânı
Mihr ü mâh-ı felek-i baht u sa’âdet Sultân 
Şem’-i eyvân-ı serâ-perde-i ‘ismet Sultân
<end>

<start>
Kıldukça şâh-ı ‘âleme Hak fazl u rahmeti 
Virsün cihânda Hazret-i Paşaya devleti
Sâhib-kırân-ı ‘arsa-i iklîm-i saltanat 
Ol dem ki kıldı mülk-i bekâya ‘azîmeti
Ol cism-i pâki cânı gibi eyledi nihân 
Âsûde kıldı hâl-i sipâh u ra’iyyeti
Halk-ı cihâna kırk sekiz gün tuyurmayup 
Bir hafta kıldı gayrılar ancak bu hâleti
Tedbîri gör ki irmedi kimse hayâline 
Âsaf cihâna gelse göreydi vezâreti
Gayret kemerlerini kuşandı kılıç gibi 
Aldı Hisârı virdi Hudâ feth ü nusreti
Râhat yüzini görmedi çalışdı cân ile 
Çekdi efendi yolma bu deñlü zahmeti
Yâ Rab kemâl-i lutfuña kaldı senüñ hemân 
Paşa kuluñ cihânda tamâm itdi hidmeti
Âsîb-i dehr ü âfet-i devr-i zamâneden 
Hıfz u himâyet eyle o sâhib-sa’âdeti
Dâ’im çerâg-ı devlet ü bahtın münevver it 
İki cihânda göñli murâdın müyesser it
<end>

<start>
Bâkî cemâl-i Pâdişeh-i dil-pezîri gör 
Mir’ât-i sun’-ı Hazret-i Hayy-i Kadîri gör
Pîr-i ‘Azîz-i Mısr-ı vücûd itdi intikâl 
Mîr-i cevân-ı çâpük-i Yûsuf-nazîri gör
Gün togdı şimdi gâyete irdi sepîde-dem 
Ruhsâr-ı hûb-ı husrev-i rûşen-zamîri gör
Behrâm-ı vakti gûra yitürdi bu saydgâh 
Var işigine hidmet-i Şâh Erdşîri gör
Ber-bâd kıldı taht-ı Süleymânı rûzgâr 
Sultân Selîm Hân-ı Sikender-serîri gör
Vardı peleng-i küh-ı vegâ hvâb-ı râhate 
Kühsâr-ı kibriyâda turan nerre şîri gör
Cevlâne gitdi ravzaya tâvûs-ı bâg-ı kuds 
Ferr-i hümây-ı evc-i sa’âdet-mesîri gör
İkbâl ü baht-ı husrev-i âfâk müstedâm 
Rûh-ı revân-ı şâha Tahiyyât ve’s-selâm
<end>

<start>
Tîguñ içürdi düşmene zahm-ı zebânları 
Bahs itmez oldı kimse kesildi lisânları
Gördi nihâl-i serv-i ser-efrâz-ı nîzeñi 
Ser-keşlik adın anmadı bir dahı bânları
Her kanda bassa pây-ı semendüñ nisâr içün 
Hânlar yoluñda cümle revân itdi cânları
Deşt-i fenâda mürg-i hevâ turmayup konar 
Tîguñ Hudâ yolında sebîl itdi kanları
Şemşîr gibi rûy-ı zemîne taraf taraf 
Salduñ demür kuşaklu cihân pehlevânları
Alduñ hezâr bütkedeyi mescid eyledüñ 
Nâkûs yirlerinde okutduñ ezânları
Âhir çalındı kûs-ı rahîl itdüñ irtihâl 
Evvel konaguñ oldı cinân bûstânları
Minnet Hudâya iki cihânda kılup sa’îd 
Nâm-ı şerîfüñ eyledi hem gâzî hem şehîd
<end>

<start>
Gün togdı şâh-ı ‘âlem uyanmaz mı hvâbdan 
Kılmaz mı cilve hayme-i gerdûn-cenâbdan
Yollarda kaldı gözlerümüz gelmedi haber 
Hâk-i cenâb-ı südde-i devlet-me’âbdan
Reng-i ‘izârı gitdi yatur kendü huşk-leb 
Şol gül gibi ki ayru düşüpdür gül-âbdan
Gâhî hicâb-ı ebre girür husrevâ felek 
Yâd eyledükçe lutfuñı terler hicâbdan
Tıfl-ı sirişki yirlere girsün du’âm odur 
Her kim gamuñdan aglamaya şeyh u şâbdan
Yansun yakılsun âteş-i hecrüñle âfitâb 
Derdüñle kara çullara girsün sehâbdan
Yâd eylesün hünerlerüñi kanlar aglasun 
Tîguñ boyınca karaya batsun kırâbdan
Derd ü gamuñla çâk-i girîbân idüp kalem 
Pîrâhenini pârelesün gussadan ‘alem
<end>

<start>
Olsun gamuñda bencileyin zâr u bî-karâr 
Âfâkı gezsün aglayurak ebr-i nev-bahâr
Tutsun cihânı nâle-i mürgân subh-dem 
Güller yolınsun âh u figân eylesün hezâr
Sünbüllerini mâtem idüp çözsün aglasun 
Dâmâne döksün eşk-i firâvânı kûhsâr
Añdukça bûy-ı hulkuñı derdüñle lâleveş 
Olsun derûn-ı nâfe-i müşg-i Tatar târ
Gül hasretüñle yollara tutsun kulagını 
Nergis gibi kıyâmete dek çeksün intizâr
Deryâlar itse ‘âlemi çeşm-i güher-feşân 
Gelmez vücûda sencileyin dürr-i şâhvâr
Ey dil bu demde sensin olan baña hem-nefes 
Gel nây gibi iñleyelüm bârî zâr zâr
Âheng-i âh u nâleleri idelüm bülend 
Eshâb-ı derdi cûşa getürsün bu heft bend
<end>

<start>
Döksün sehâb kaddin añup katre katre kan 
İtsün nihâl-i nârveni nahl-i ergavân
Bu acılarla çeşm-i nücüm olsun eşk-bâr 
Âfâkı tutsun âteş-i dilden çıkan duhân
Kılsun kebûd câmelerin âsmân siyâh 
Geysün libâs-ı mâtem-i Şâhı bütün cihân
Yaksun derûn-ı sîne-i ins ü perîde dâg 
Nâr-ı firâk-ı Şâh Süleymân-ı kâm-rân
Kıldı fırâz-ı küngüre-i ‘arşı cilvegâh 
Lâyık degüldi şânına hakkâ bu hâkdân
Mürg-i revânı göklere irdi hümâ gibi 
Kaldı hazîz-i hâkde bir iki üstühân
Çâpük-süvâr-ı ‘arsa-i kevn ü mekân idi 
İkbâl ü ‘izzet olmış idi yâr ü hem-’inân
Ser-keşlik itdi tevsen-i baht-ı sitîzekâr 
Düşdi zemîne sâye-i eltâf-ı Kirdgâr
<end>

<start>
Hakkâ ki zîb ü zînet-i ikbâl ü câh idi 
Şâh-ı Sikender-efser ü Dârâ-sipâh idi
Gerdûn ayagı tozına eylerdi ser-fürû 
Dünyâya hâk-i bârgehi secdegâh idi
Kemter gedâyı az ‘atâsı kılurdı bay 
Bir lutfı çok mürüvveti çok pâdişâh idi
Hâk-i cenâb-ı hazreti dergâh-ı devleti 
Fazl u belâgat ehline ümmîdgâh idi
Hükm-i kazâya virdi rızâyı egerçi kim 
Şâh-ı kazâ-tevân u kader-destgâh idi
Gerdûn-ı dûna zâr u zebûn oldı sanmañuz 
Maksûdı terk-i câh ile kurb-i İlâh idi
Cân u cihânı gözlerümüz görmese n’ola 
Rûşen cemâli ‘âleme hûrşîd ü mâh idi
Hûrşîde baksa gözleri halkuñ tola gelür 
Zîrâ görince hâtıra ol meh-likâ gelür
<end>

<start>
Zülf-i pür-ham çün ruhuñ üzre perişân-hâl olur 
Kendüsin cem’ idemez ol nice mâh u sâl olur
Tâb-ı zülfüñle göñül kıldukça âh-ı âteşîn 
Dûd-ı dil cevlân ider tâvûs-ı zerrîn-bâl olur
Fark-ı serde şekl-i şemşîrüñ yiter perr-i küleng 
Bâ-vücûd ol dem ki hûn-ı zahmum içre âl olur
Añma ‘aşk abdâlınuñ râzın helâk eyler seni 
Bunlaruñ esrârı ey zâhid katı kattâl olur
Serde ey Bâkî gam-ı zülf-i hümâyûn-fâl var 
Sâye-i baht u sa’âdet mâye-i ikbâl olur
<end>

<start>
Künc-i ebrûsın hayâl it gûşe-i gülzârı gör 
Halka-i zülfin kıyâs it tabla-i ‘attârı gör
Turralar egnindeki müşgîn zirihler seyrin it 
Gamzeler takındugı şemşîr-i cevherdârı gör
Bakma çarh-ı ser-keşüñ ol migfer-i pûlâdına 
Dilden âhum çekdügi şemşîr-i âteş-bârı gör
Seyr-i bâg-ı bezme gel câm-ı mey-i gülgûna bak 
Gül-şen-i cennetde açılmış gül-i bî-hârı gör
Câm içüp hemvâre bî-hûş oldugum ma’zûr tut 
Çarh peydâ itdügi evzâ’-ı nâ-hem-vârı gör
Görme ey zâhid günâhum çoklugın şol ‘âlemi 
Magfiret deryâsına gark eyleyen Gaffârı gör
Giceler ‘ayş u safâ-yı çeng ü nây olmaz ‘aceb 
Subh-dem Bâkî derûn-ı dilden istigfârı gör
<end>

<start>
Nîzesi cânuma vü nîzesine cân ditrer 
Yâr kim togru ola üstine yârân ditrer
Şöyle sarsar felegi sadme-i bâd-ı âhum 
‘Âleme lerze düşer günbed-i Keyvân ditrer
Güzer-i eşk-i revânum komadı dilde karâr 
Cûybâr içre biten ney gibi her ân ditrer
Şöyle kıldı ten-i efsürdeyi âh-ı serdüm 
Tokınup turdugı dem nâvek-i cânân ditrer
Bâkıyâ var ise dil bülbül-i hoş-hvân dilidür 
Şevk ile kılsa kaçan nâle vü efgân ditrer
<end>

<start>
Âb-ı hayât-ı la’lüñe ser-çeşme-i cân teşnedür 
Sun cür’a-i câm-ı lebüñ kim Âb-ı hayvân teşnedür
Cân la’lin eyler ârzû yâr içmek ister kanumı 
Yâ Rab ne vâdîdür bu kim cân teşne cânân teşnedür
Âb-ı zülâl-i vasluña muhtâc tenhâ dil degül 
Hâk üzre kalmış huşk-leb deryâ-yı ‘ummân teşnedür
Bezm-i gamında cân u dil yandı yakıldı sâkıyâ 
Depret elüñ sür ayagı meclisde yârân teşnedür
Cânâ zülâl-i vasluñı agyâr umar ‘uşşâk umar 
Âb-ı sehâb-ı rahmete kâfir müselmân teşnedür
Giryân o Leylîveş n’ola sahrâya salsa Bâkîyi 
Mecnûnuñ âb-ı çeşmine hâk-i beyâbân teşnedür
<end>

<start>
Dâg-ı gam nakd-ı dil ü raht-ı revânum gözedür 
Dîdebân oldı meger hâne-i cânum gözedür
Gamzeler tîg-zen olmışdur ol ebrû kavvâs 
Râh-ı ‘aşkı bu gün ol kaşı kemânum gözedür
Hirmen-i cân u dile âteş urup giñ yirden 
Şerer-i âh ile âlûde duhânum gözedür
Gözeden ‘âlemi müjgânuñ ile gamzeñdür 
Dime ey şâh-ı cihân tîg u sinânum gözedür
Çeşm-zahm-ı felegi n’eyledi gör ey Bâkî 
Dime bir dahı beni şâh-ı cihânum gözedür
<end>

<start>
Mürg-i dil konmaga bir kâmeti Tûbâ gözedür 
Serv ü şimşâdı begenmez katı a’lâ gözedür
Menzilin bâg-ı İrem kılsalar itmez ârâm 
Ehl-i dil cennet-i kûyûn gibi me’vâ gözedür
Gamze aslâ gözine kimseyi hîç ildürmez 
Yine dil hastesin ol nergis-i şehlâ gözedür
Ham-ı ebrûña bakar vasluñ ümîdiyle cihân 
Hasret-i ‘îd ile mâh-ı nevi dünyâ gözedür
Bî-basar fark idemez kanda basar ol âhû 
Yine izi tozını dîde-i bînâ gözedür
‘Âşıkuñ düşmeni çok bahre dönüpdür yaşı 
İki zevrakdur iki dîdesi deryâ gözedür
‘Ârızuñ hasreti bir ‘ârızadur Bâkîye kim 
Teşne-dil haste yatur iki gözi mâ gözedür
<end>

<start>
Cennet-i kûyuña meyl eylese Tûbâ yiridür 
Âsitânuñ dilese gökde Mesîhâ yiridür
Kaddüñüñ cilvegehi sîne-i pür-dâgumdur 
Sahn-ı gül-şen nitekim serv-i dil-ârâ yiridür
Tâze dâgumla ser ü sîne n’ola zeyn olsa 
Kûh u dest ey yüzi gül lâle-i hamrâ yiridür
Âbı hoş hâki hevâ ehline gâyet dil-keş 
‘Âlemüñ kûy-ı hârâbât bir a’lâ yiridür
Nâm u neng ehli ne bilsün reviş-i rindânı 
Meykede bencileyin ‘âşık-ı şeydâ yiridür
Cilve-i hüsn-i ruhuñ virdi revâc u revnak 
‘Arsa-i ‘âleme kim seyr ü temâşâ yiridür
Vasf-ı la’lin okı ey hüsn kitâbın okuyan 
Meded Allâhı severseñ katı zîbâ yiridür
Bâkıyâ tâc-ı Sikender yaraşur farkında 
Ol ki zîr-i kademi bûse-i Dârâ yiridür
<end>

<start>
Yüzüñ şems-i duhâ rûz-ı visâlüñ ‘Îd-i Edhâdur 
Cemâlüñden müzeyyen her taraf ‘âlem temâşâdur
Haremden na’ re-i Lebbeyke Lebbeyk irdi eflâke 
Ser-i kûyuñda gûyâ nâle-i ‘uşşâk-ı şeydâdur
Göñül hâk-i harîm-i âsitânuñ ârzû eyler 
Derûn-ı dilde niyyet âb-ı Zemzemden musaffâdur
Cenâb-ı Hazrete yüz tut kim oldur kıble-i ‘ârif 
Sücûduñdan garaz zîrâ rızâ-yı Rabb-i a’lâdur
İrişsün Ka’be-i kûy-ı rızâña tek dil-i Bâkî 
Harîm-i hürmetüñ kurbında kurbân ile irzâdur
Murâduñ Hân Murâduñ himmetinden kıl recâ ey dil 
Kim ol sultân-ı sûret pâdişâh-ı mülk-i ma’nâdur
<end>

<start>
Dem-i vasluñ irişse çeşm-i ‘âşıkda bükâ artar 
Sular tugyân ider evvel bahâr oldukça mâ artar
Kıyâs eyler mi Nîl-i Mısra ol Yûsuf-likâ yaşum 
Anuñ mikyâsı yokdur turmaz ol mâ dâ’imâ artar
Bu nûh dûlâbı gerdân eyleyen seyl-âb-ı eşkümdür 
Yaşum ser-çeşmesinden bahs idersem mâ-cerâ artar
Sular çaglar tuyûr âvâzesinden kûhsâr iñler 
Bahar eyyâmıdur şimden girü şît u sadâ artar
Güzellik burcına bir mâh-ı nevdür ol hilâl-ebrû 
Çerâg-ı hüsnine günden güne turmaz ziyâ artar
Dil-i dervîş-i dil-rîşüñ du’â-yı subhgâhından 
Belâlar eksilür câh u celâl u kibriyâ artar
Toyılmaz hvân-ı ihsâna kanâ ‘at gelmez insâna 
Kerem gördükçe ey Bâkî gedâlardan recâ artar
<end>

<start>
Ne câm-ı bâde-i gülgûna beñzer yâr-i hem-dem var 
Ne sadr-ı suffâ-i mey-hâne gibi cây-ı hurrem var
Beni ‘ayb eylemeñ dâ’im olursam mest-i lâ-ya’kil 
Ki bî-hûş olmasam âsûde kılmaz bende bir gam var
Gam-ı hicrânda hâlet var dimişler ehl-i derd ammâ 
Mülâyim dil-ber-i şûhuñ dem-i vaslında ‘âlem var
Ruhuñ bâgın rakîb-i dîv-sîret seyr ider her gün 
Yüzüñi göremez yıllarca ammâ bunda âdem var
Safâ-yı hâlet-i tab’uñ yiter eglence ey Bâkî 
Bî-hamdi’llâh ne gam yirsin elüñde sâgar-ı Cem var
<end>

<start>
Gonca lebüñe ‘âşık-ı hûnîn-ciger geçer 
Nergis gözüñe bende-i sâhib-nazar geçer
Bencileyin günin geçürür âh u vâh ile 
Sencileyin vefâsuzı her kim sever geçer
Sakın sakın ki ey kaşı yâ tîr-i âhdan 
Ger gök demür olursa felekler deler geçer
Bu göz ü kaş u gamze vü hâl ü hat ile yâr 
Âşûb-ı dehr ü fitne-i Devr-i Kamer geçer
Her kim ki meyl ider zen-i dünyâya Bâkıyâ 
Merdâneler içinde anı sanma er geçer
<end>

<start>
Harf-i gama devât u kalem şekl-i âhdur 
Aña mürekkeb âhda dûd-ı siyâhdur
Nakş-ı hatuñla yazıludur safha-i derûn 
Odlara yakma yazug efendi günâhdur
Haddüñ katında mihr-i felek bir zavalludur 
Alnuñ yanında bedr ise bir sîr-i mâhdur
Hum gibi sen de tasfiye-i bâtın it yüri 
Dergâh-ı mey-fürûş ulu hânkâhdur
Na’l u elifler ile göñülde nisân-ı ‘aşk 
Tugrâ-yı hükm-i husrev-i ‘âlem-penâhdur
Sultân-ı ‘aşka bende satar şimdi kendüyi 
Bâkî de hak budur ki ‘aceb pâdişâhdur
<end>

<start>
‘Ârızuñ hûrşîd-i ‘âlem-tâb mâhiyyetlüdür 
Anuñ içün hüsnüñüñ bâzârı germiyyetlüdür
Câme-i dîbâ ile hûrşîd zîbâlanmasun 
Şimdi andan hil’at-i hüsnüñ senüñ şöhretlüdür
Sen tarâvet bâgınuñ bir gonca-i handânısın 
Jâle düşmiş tâze gül bir aglamış sûretlüdür
Hançer-i cânân ecel câmına turmaz su katar 
Yolına cân virmek anuñ şol kadar lezzetlüdür
Yeñmez âb-ı çeşme-i çeşmüm dökinse lezzetin 
Şehd-i şîrîn-i mahabbet şol kadar kuvvetlüdür
Gerçi kim ol gamzeler nâzük geçerler nâzda 
Lîkin anlardan hilâl ebrûlaruñ dikkatlüdür
Kimyâdur Bâkıyâ hâk-i cenâb-ı mey-fürûş 
Âsitânı hidmetinden kaçma bir devletlüdür
<end>

<start>
Câmuñ etrâfın kaçan kim seyr ider âvâreler 
Çarh-ı mînâfâmı gûyâ devr ider seyyâreler
Yazamaz ebrûlaruñ râsına beñzer bir hilâl 
Mâh-ı tâbân bunca yıllardur misâlin karalar
Sen meh-i bedrüñ ziyâsın virmek olmaz ‘âleme 
İttifâkî bir yire cem’ olsalar meh-pâreler
Bir Kul oglı âfetüñ kûyında kaldı cân u dil 
Kapuya çıkmaz görinmez n’eylesün bî-çâreler
Sâkıyâ gülgûneveş gel bâde-i gülgûnı sür 
Lâle-reng olsun kızarsun ol iki ruhsâreler
Derdine dil zahmınuñ ‘aşkuñla dermân eyledüm 
Şimdi ‘aşkuñ derdine düşdüm bulınmaz çâreler
Şâh-bâz-ı tab’umuñ pervâzın urmaz kimseler 
Çâre ey Bâkî hemân olur öñince varalar
<end>

<start>
Cür’adân abdâla gerçi mahzenü’l-esrârdur 
Rind-i dürd-âşâma sâgar matla’u’l-envârdur
Gülsitân-ı bezme sâgar gonca-i sîr-âb ise 
Âteşîn ruhsârı sâkînüñ de bir gül-nârdur
Her gedâ-tab’ anlamaz âyîn-i Cemdür bezm-i mey 
Bunda bir şâhâne tavr u özge ‘âlem vardur
Dâm-ı âgûş içre düşmez ol tezerv-i hoş-hırâm 
Dâne-i eşküm egerçi lü’lû-yı şeh-vârdur
‘Aşk ile kaddüñ büküp Zünnûn-ı vakt olsañ yine 
Kâm-rân ol kimsedür kim Mâlik-i Dînârdur
Mihr-i ‘âlem-tâb olupdur ol büt-i mehveş bu gün 
Aña nisbet mâh-ı enver sûret-i dîvârdur
Ol sanemden Bâkıyâ bir bûse da’vâ kıl yüri 
Söylemezse öp hemân agzın sükût ikrârdur
<end>

<start>
Bu öpücük senin alnına kondu
Ayrılıyoruz şimdi
Bazı şeyleri söylememe izin ver..
Sen hatalı değilsin..Sanıyorum
Günlerim hep hayal içinde geçti.
Yine de eğer umut bitmişse
Bir gün veya bir gecede
Gelecekte ve hiçlikte
Bu yüzden mi her şey biter? 
Gördüğümüz yada göreceğimiz
Rüya içinde bir rüyaya döner..
Kıyıda dalgaların gürültüsü içinde
Ayakta duruyorum
Parmaklarımın arasında
Altın kum tanelerini tutuyorum
Azar azar kayıp gidiyorlar
Parmaklarımın arasından
derinlere…
Ağlıyorum, gözyaşlarım dökülüyor! 
Tanrım, onları daha sıkı
Tutamaz mıyım? 
Onlardan birini, acımasız dalgalardan
Kurtaramaz mıyım? 
Bütün gördüğümüz göreceğimiz bu mu
Bu mudur rüya içinde rüya görmek?
<end>

<start>
Kaşın gözün mü oynuyor,
A Mıstabey,
Bana mı öyle geliyor ?
Nevrin döndü, süzülüverdin.
Gözümüz yok işlerin yolunda doğrusu,
Çıkmadı senin gibisi Safranbolu'dan
Bugüne bugün
İki fırın sahibisin,
Senin düşünmek neyine ?
Haramiler mi çevirdi kervanını,
Gemilerin mi battı Karadeniz'de ?
Hele bak,
Fiy yemiş güvercin gibisin.
Senin ne derdin olur, a Mıstabey,
Ceza kestilerse Çemberlitaş'taki fırına,
Hacı ne güne duruyor tezgahta,
Bilirsin postu vermez ele...
Hele düşündüğün şeye bak,
İpe çekmezler ya adamı
Ekmeğe kul karıştırdı diye;
Şükür bulduğumuza bu kadar...
Yoksa küreğin sapı yüzünden
Başı belaya mı girdi
Saraçhane'deki Rıza'nın ?
Kolay değil fırın işletmesi
Cadde üstünde...
Kesersin bir karış küreğin ucundan
Olur biter...
Rıza mı çekecek eziyeti,
Çeksin kerata,
Şeytan azapta gerek...
Bunlar gelir geçer, Mıstabey,
Üzülmeye değmez.
Çok düşkündün havadise eskiden,
Kaçırmazdın ajansları...
ne meydan muharebeleri vermedin,
Şu kahvenin ortasında,
Moskova'yı kaç kere feşettin.
Sana ne oldu bugünlerde
Radyoya kulak vermez oldun.
Seninkiler ne hale gelmişler
Taşı toprağı toplamışlar Bulgarya'dan
Bırakmışlar Varşova'yı geride,
topyekün kaçıyorlarmış!
Boş oturmamışlar Mıstabey
Ne fırınlar yapmış herifçioğulları
Senin fırınlar halt etmiş yanında,
Kapısından girilir
Bacasından çıkılırmış...
Yaşamadı Mıstabey,
Sana dokunmayana yılan
Bin yıl yaşamadı!
Ne o dalıp gittin, Mıstabey,
Nargilen kül bağlamış!
Neden yorgunsun böyle,
Neden kulakların böyle düşük ?
Boş durduğun yok anlaşılan!
Ne parçalar geldi geçti elinden
Bu karne çıkalı;
Sonunda düştün mü bu çirkefe ?
Sen ne dersen de, Mıstabey,
yaşın kemalini bulmuş,
Bu senin dişine göre değil!
Ama huy çıkar mı can çıkmayınca!
Sakar öküz titretirken kuyruğu
Varıp başucuna sormuşlar,
Nedir son sözün diye;
Deri mi yüzün de demiş, atıverin
Sarı ineğin üstüne...
Biliriz eski kulağı kesiklerdensin,
Ne söylesek fayda yok,
Arpadan olacak anlaşılan
Atın ölümü!
Hem düşün, Mıstabey,
Sen evli barklı adamsın,
Dile düştün mü Safranbolu'da
İki paralık olur itibarın!
Hani ahbapların ağzında
Bakla da ıslanmaz oldu.
İt değil ki kapatasın ekmekle
Şunun bunun çenesini.
Söz de ele vermişsin sakalı,
Doyurmuşsun gözünü
kürkten bilezikten yana
Şimdi de tutturmuş haspamız
Başımı sokacak ev isterim diye...
Tutkunsun, vereceksin ister istemez;
Gülü seven katlanır dikenine...
Ne yapalım,
Taş attın da kolun mu yoruldu ,
Bağışla gitsin Fatih'tekini!
Amaaaan, Mıstabey,
Bunlar kara kara düşünmeye değmez,
Tazelensin hele nargilen,
Bak keyfine!
<end>

<start>
Ne varsa otu ot çiçeği çiçek yapan
Tan yerinden söken umut ışığı
Sizin olsun çekik gözlü kardeşlerim
Aydınlıklar sizin olsun körüz biz
Bakmayın gözlerimizde yansıyan yıldızlara
Göremeyiz ateş böceklerini biz körüz
Çakıp sönen deniz fenerlerini uzak kıyılarda
Bir bulut ne zamandır üstümüzde
Yurt genişliğinde bir bulut kurşun ağırlığında
Nilüferler sularımızda açar mevsimsiz
Dolanır ayaklarımıza boğum boğum
Yapraklarında iri leş sinekleri uçuşa hazır
Göz göz oyulmuş gözlerimiz biz körüz
Göz çukurlarımızda radarlar fırıl fırıl döner
Körüz el yordamıyla yaşıyoruz bu yüzden
Yeni körler peydahlarız uyur uyanır
Ayak altında eziledursun karınca sürüleri
Ezenlerle bir olmuş yaşıyoruz ne güzel
Çizme onlardan içindeki ayak bizden ne iyi
Körüz biz kör uçuşlara açmışız toprağımızı
Ha düştü ha düşecek çelik gagalardan
Mantar mantar açılan tohumlar sıcakta
Gözlerimizi bir pula satıp geçmişiz bir yana
Ölmesini bilenlere yüz çevirmemiz bundan
Körüz gözbebeklerimize mil çekilmiş mil
Acımasız bir namlu şakağımızda soğuk
Tetikte kendi parmağımız yabancının değil
<end>

<start>
Hiç de meraklı değilsin çiçeğe,
Komşunun saksısını sen kuruttun,
Kopardın penceresindeki gülünü.
Bir sonuç mu çıkarayım bundan
Yeşilliğe düşman diye bizim çocuk? 
Gelgelselim öyle düşkünsün ki 
Göbekli marullarına Yedikule'nin; 
Mevsiminde elinden düşmüyor
Elma gibi domatesler; 
Tavsan kadar seviyorsun havucu.
Ben de tutkunum senin gibi
Bursa şeftalisine, Ereğli çileğine.
Sanma soyca hoşlanmıyoruz çiçekten
Güle değil,
Gül düşkünlerine bizim hincimiz.
Biz de gördük haşhaş tarlasını,
Gelincik sanmadık.
Ilgaz'larda topladık çiğdemi,
Edirne'nin gülünü Edirne'de.
Engel olmaz bu bilgimiz
Sümbülden çok sevmemize yeşil soğanı.
Yasamak için iştahını arttıracak
Şiirler vereceğim sana,
Ne istersen bulacaksın içinde
Bu toprakla ilgili:
Portakallarını göreceksin Dörtyol'un
Mersin silolarında bitlenen
Altın sarisi buğdayları,
Turfandadır diye el süremediğimiz
Çavuşları, kınalı yapıncakları,
Bağı sorulmadan yenilen
Memleket üzümlerini salkım salkım
<end>

<start>
Seni saksıda gül yetiştirir gibi
Yetiştirmedik, tek başına
Bir limonlukta büyütmedik seni.
Kırağı çalmaz diye acı patlıcani
Salıverdik sokağa; 
Düşecektin eninde sonunda
İlk günlerde çok hırlaştınız,
Sonra sokuldunuz birbirinize,
Kaynaştınız karıncalar gibi.
Büyümedin bir dadının dizleri dibinde,
Kucaklarında sütninelerin.
Ne kaç dağındaki peri kızlarına tutuldun,
Ne kurtarmayı düşündün
Şehzadeyi, devler elinden.
Tanımadan Keloglanı
Düştün macuncunun arkasına,
Dolaştın mahalleyi.
Yağmurlu bir günde tanıdın
Göl tutarken bekçinin oğlunu,
Recep'le taşladınız
Atkestanesini, cami avlusunda,
Attınız Emi’nle kedi yavrusunu,
Kireç kuyusuna.
Bunlar mahallemizin çocukları; 
Henüz bilmiyorsun,
El tarlasında koza düşürürken anası
Sıtma nöbetleri geçirenleri,
Kuzuları doğup
Çoban köpekleri ile büyüyenleri,
İki gözünde heybenin
Çeltiğe giden Yeşil ırmak döllerini.
Tanımıyorsun,
Benzi tütün yaprağından soluk
Çocuklarını Sakarya’nın.
Demirindesiniz ayni bıçağın,
İlerde kucaklaşacaksınız, nasıl olsa; 
Hazır olsun kalbin onları sevmeye
Daha şimdiden!
<end>

<start>
Ben de düşkündüm oyuna,
Ben de kumları avuçlar
Kazardım tırnaklarımla toprağı,
O zaman da çocuklar oynardı,
Ama benzemiyor bütün oyunlarımız,
Gezdirdim ceplerimde şıkır şıkır
Deniz kokulu tasları,
En güzellerini topladım
Midye kabuklarının.
Saldım bahar rüzgârına
Uçurtmaların en süslüsünü.
Ne kurulunca koşan tramvaylarım vardı,
Ne çekince giden develerim.
Balıklarımızı tanırdım,
Adlarını bilirdim kuşların; 
Seçerdim düdüğünden
Limanımıza uğrayan vapurları.
Bilirdim yanık yüzlü kaptanlarımı
Denizkızı’nın Selametçin; 
Ben de ayırırdım onlar kadar
Poyrazı karayelden.
Gemiler tanıdım, çift direkli,
Tutmazsa rüzgârı
Açıklarımızda volta vuran gemiler,
Kızardım, limanımızı hiçe sayan
Paketlere Nemselere; 
Dalar da silinen dumanlarına
Düşünürdüm uzak limanları,
Uzak limanların çocuklarını.
Senin de var ufak tefek
Kendine göre bildiklerin; 
Çeşitli oyuncakların yoksa da
Bir saniye de tren yapacak kadar
Kibrit kutularını,
Tecrüben var benden fazla.
Benden üstünsün kuskusuz,
Sigaradan top,
Kutusundan tank,
Kâğıtlarından uçak yapmada!
<end>

<start>
Yekpare camların arkasında
Soğuğa yağmura karşı gülen
kalın paltolu mankenler...
Birbirinizi süzer tepeden tırnağa
Karşılıklı gülersiniz! 
teki aylık kazancını geçen
bir çift ayakkabı karşısında, 
kötü şeyler düşünmezsin, biçimine hayranlıktır duyduğun, 
unutursun su içinde yüzen ayaklarını.
Böyle gitmez ya bu işler, 
gün gelir bir baltaya sap olursun.
kapısının önünde süpürge salladığın
o kara gözlüyü istersin anasından.
Şimdiden güveylik gömleğin seçilmeli, 
bir de kırmızı boyunbağı ister. 
Belediye'ye gittiğiniz gün.
Geçmiyesin, o tatlı günlere dalıp da
bir düğün sofrası kadar yüklü
aşçı camekanlarını.
Kim ne derse desin, 
bir tavuk kızartması karşısında yakılır, 
son sigara
<end>

<start>
Küçük işler peşinde harcadın
altmış üç yılını
mum sattın, kürek çektin
kul oldun sonunda bir kapıya
çıkarı olduğu halde işinin
kaplarını doldurmadın vaktinde
sessiz sedasız göçtün aramızdan
ne ölümün geçti gazeteye
ne dokuz göbek soyun
kötü mü olurdu
beş on para ayırsaydın bir kenara
kara günler için
hiç olmazsa başımızı sokacak
iki göz bir ev bıraksaydın
sokakta kalmış değiliz
adını herkese hatırlatacak
bir dikili çöpün bile yok yeryüzünde
mezar taşından gayrı
büsbütün unutulup gideceksin
seni üç aydan üç aya hatırlatan
elimizdeki cüzdanda olmasa
bizi ukardan konuşturacak
ne ham bıraktın, ne hamam
iki karışlık arsa da kalmadı
yangın yerinde
borcun bile yoktu ödenmiyecek kadar
neyinle övüneyim
şöyle böyle bir memurdun
kolculuktan yetişme
kimlerin yanında lafını edeyim.
<end>

<start>
Hepimize geçmiş olsun, 
atlattık bu kışı da burnumuz kanamadan.
Sıkıntımız kalmadı soğuktan yana.
Oduna, bundan sonra
çamaşırdan çamaşıra iş düşecek, 
kömüre misafirden misafire…
Lüzum kalmadı tencerenin kaynamasına
açtı gözlerini güneşe soğanlar, 
su yürüdü domateslere…
Artık kömürlüğün önünden geçmek
ne beni korkutacak ne oğlumu.
Bir türlü gözü doymayan sobamızı
hapsedeceğiz merdiven altına.
Çoluk çocuk sokaklara dökülecek, 
söğüt dalından atına atlayan oğlum
fethedecek Aksaray'ı baştan başa.
Nerde görürse asılacak kuyruğuna
bizi bütün bir kış unutan
sütçü beygirinin
istediğimizi vermeyen mahalle bakkalının
korkarım indirecek camlarını.
Sonra arkasına düşecek
mahalleye şarkılarla giren
kiraz sepetlerinin!
<end>

<start>
Kamyondan indiğim gün,
Tanıttılar kahve arkadaşlarımı,
İlk çayı kaymakamdan içtim
İlk sigarayı tapucudan
Pilavdan dönenin kasığı kirilsin diye,
O aksam oynadık ilk prafayı,
Kapıyı beş kuruştan
Yemekten sonra çalındı
En güzel plak şerefime!
Dert yanarken gazetelerden
Dört günlük diye en yenisi,
Almaz oluverdik elimize.
Bir kasabanın da bulunur kendine göre
Taze havadisi;
Aksama doğru,
Selamı Efendiyi dinle yetişir!
Çok geçmeden bizim de karıştı
Dedikoduya adimiz
Benim de merhabasını kolladıklarım oluyor
Yer gösterip kahve ısmarladıklarım.
Bile bile yenildiğim de oluyor
Bizim muhasebeciye;
Maaşımız vilayet bütçesinden,
Pamuk ipliğine bağlı mesken bedelimiz
Geçinmeye geldik !
Girince Ihsan Efendi,
Söyle bir doğrulacaksın ister istemez
Biz seçmezsek de mutemedizdir.
Defter açmışız dükkânında
O bilir tutarını maaşımızın,
Başkandır yüzde yüz bu seçimde
Arkası dağ gibi kaymakama dayalı.
Kapı bir komşumuzdur,
Kurtarır bizim sokağı çamurdan
Hiç olmazsa köşe başına
İki fener olsun astırır
Kaymakam hoş sohbet adam
İyi Bektaşi fıkraları bilir.
Hoşlanmasak da güldürür bizi,
Karışmaz girdisine çıktısına kimsenin,
Bayılır horoz dövüşüne
Cami avlusunda kazanılmış
Ne ünlü dövüşler biliriz!
Kendi havasında Burhan Bey
Dayanamaz peynirli pideye;
Kimin yoğurdu kaymaklı
Kimin yağı kekik kokar,
Ona sor!
İsinin ehli adamdır severiz
Esnafa yıkım olmadan,
Ayırır akla karayı...
Sunun şurasında kaç kişiyiz ki,
İste geldik gidiyoruz,
Ne çıkar kötülükten!
Gördün mü sorgu hakimini,
Dünya umurunda değil,
Nesine gerek elin beş keçisi.
Piket tam meslek oyunu
Kim demiş dut yemiş bülbül diye
İste çözüldü dilinin bağı,
Yüzlük kağıt var elinde...
Bu kahvede geldi Bekir Fendi’nin
Emeklilik emri...
Çok is var daha onda.
Kim ne derse desin, aznifte yok üstüne
Bayılır dört koluna bu oyunun.
Nargilenin marpucu bir elinde,
İste öbüründe domino tasları
Sor, eliyle koymuş gibi bilir,
Düşes kimdedir...
Hele bak, bir domuzluğu var,
Hem dübeşe yirmi beş yazdıracak.
Hem bağlayacak dört başı
Kolayına mi usta oldu
Tavlada ormancımız;
Altınla ödedi her pulunu teker,
Kendi kapısından iyi bilir, Se-yek kapısını
Plaka tutmasına
Hesab-i cariden fazla yatar akli
Banka müdürünün.
Hani Veznedar da yabana atılmaz
Bakma para sayarken
İki de bir süngere yapıştığına,
Sen hüneri kağıt düzerken gör!..
Kahveden yönetir nüfusçumuz
Doğumla ölümü.
Can ciğerdir Doktorla;
Şüphelidir yediklerinin ayrı gittiği.
Başkâtibin çayı kıtlamadır,
Kaymakamın gözünün önünde,
Çay bardağında çeker konyağı,
Yudum çaktırmadan;
Küçük yer söz olur!
Hacizde olsa gerek icracı,
Bugünde bulunmadı yoklamada,
Hesabına çek iki çizgi daha,
Kaldırır
Köylere çıkmış olacak,
Havalar da soğudu
Hayvani çift heybelidir,
Benzinsiz çıkılmaz yola.
Hele dönsün, bir âlem yaparız
Komutanın evinde;
Yeni plaklarımız da var.
Heybeler bos dönecek değil ya,
Kızarmış iki tavuk olsun bulunur,
Arpalıktan dönüyor!
<end>

<start>
Bugün başlıyor asil çilesi,
Namus yüzünden on beş yıl giyen
Beşiktaşlı Ragıpın,
Bugün tuttu Adana’nın yolunu
İki çocuklu karisi;
Seyhan Bara kontratlı gidiyor.
Kaslar alindi, saçlar boyandı.
Roplar dikildi modaya uygun,
İki çocuk bırakıldı komşuya.
Nedir ki masrafı ikisinin,
Kazan ver postaya,
Altına döndü Çukurova'da başaklar
Parmaklığa dayamış alnını Ragıp'ım
Bekliyor karisini orta koğuşta
Olandan bitenden habersiz.
Öğretmeni tanımadan
Öğrendi polisi, jandarmayı,
Koltuğunda babasının çamaşır paketi
Köylü sigarası, üç paket,
Bu da kendi armağanı.
Ayıplasalar da mahallede yeridir
Böyle taşınmasını cezaevine,
Parmak kadar çocuğun.
Komşuya düşer dedikodusu elbet
Kitap yüzünden yatanın:
Böylesi hiç geçer mi gazeteye
Yıl 1944
Babasına bakarsan oralı değil,
Varsın diyor, su yolunda kirilsin
Bizim su testisi!
III
Gün görmüş oğlan şu Fikri,
Bilir nasıl karşılanır
3 numaradan Adalet.
Ne çıkar üstte yok, basta yoksa,
Konyalının ceketi yenicedir,
Temelin pabuçları biçimli.
Uğursuz derler Fatihlinin boyunbağına,
-Bir ayda üç hüküm yedi-
Böyle günde takılır elbet,
Açar çiçek gibi adamı.
Güler yüz, tatlı dil Fikrimden,
At elin, eyer emanet.
Üç kuruş, beş kuruş
Harçlık gelir dışardan,
Esten, dosttan, akrabadan.
Yalnız Necati içerden çıkarır
Genç karisinin ekmek parasını.
Kalmadı elde avuçta,
Buraya düştü düşeli,
Bir gençliği kaldı para eder.
Söyle her ziyaret sonu
Beş liracık sıkıştırır eline;
Her seferinde mahcup,
Her seferinde kendinden iğrenir.
Ters yüzüne çevirdiler kapıdan
Tütündeki Seviyeyi.
Sarılacak kocasının boynuna
Neler anlatacaktı, neler!
Simdi düşünüyor kara, kara:
'İhtilattan men'de ne demek?
Gitti havaya gündelik,
Bir de gelip görememek!
<end>

<start>
Çocuklarımız neleri sevmiyorlar ki…
Uçurtmayı seviyorlar sözgelişi,
Bir havalandı mı uçurtmaları
Daha da güzelleşiyorlar.
Maviliklerde gözleri
Özgürlüğü yaşıyorlar
Uçurtmalarla birlikte.
Koparıp da iplerini hele
Bir kurtuldular mı ellerinden,
Öylesine seviniyorlar ki,
Gidiş o gidiş, bile bile…
Kızalım mı umursamayışlarına? 
Kendi yaşamlarını izliyorlar boşlukta.
Onlar da birer uçurtma değil mi?
Bizim de ne süslü uçurtmalarımız vardı,
Alıp başlarını gitmediler mi? 
Gözümüzden bile esirgedik
Hangi birinin ipi kaldı elimizde?
(1981) 
Kulağımız Kirişte  adlı şiir kitabından 1983
Bütün Şiirleri 1927-1991(Çınar Yayınları)
<end>

<start>
Ondan sonra, benim güzel yavrum,
Bir de oğlu varmış padişahın.
Senin gibi akıllı,
Senin gibi yürekli
Başı dik
Gözü pek,
Babasından daha güçlü,
Senin gibi…
Bakmış ki padişah,
Oğlu gün günden büyüyor,
Büyüyüp gelişiyor.
Şunu demek istiyorum,
Oğlu babasını geçiyor.
Padişah bu,
Bizim gibi sıradan baba değil ki
Anladın gerisini değil mi,
"Cellat! " demiş padişah,
"Uçurun başını! "
Demiş ama, benim güzel yavrum,
Dediğiylen kalmış!
(1981) 
Kulağımız Kirişte  adlı şiir kitabından 1983
Bütün Şiirleri 1927-1991(Çınar Yayınları)
<end>

<start>
Leğene girdi mi Mine
Kendini ördek sanır
Annesi verir süngeri eline
Hiç ağlamadan yıkanır.
Her yıkanışında Mine
Biraz daha küçülür leğen
Leğen mi küçülür dersiniz
Yoksa Mine mi büyür?
<end>

<start>
Kuşsunuz diyorlar, çocuklarım,
Bir kuşsunuz diyorlar size
Sığınacak kol arayan
Konacak dal arayan
Bir yavru kuş, türkülerde.
Telgrafın tellerine konarsınız
Ezgilere uymak için
Avcılar vurur sizi.
Yeşil başlı ördek olur
Kalırsınız çöllerde
Böyle bir kuş işte! ..
Kuş değil ya çocuklarım,
Böcek bile olamazsınız! 
Bunca yük, bunca borç
Omuzlarınıza vurulmuşken
Hem de doğar doğmaz…
Kanatlanamazsınız! 
Uç uç böceğim deseler de
Annenizin alacağı pabuçları
Peşin peşin giydirseler de
Uçamazsınız, çocuklarım,
Bu gidişle!
<end>

<start>
Ağıldaydınız sanki çocuklar,
Yaz geldi mi açılacak kapılar,
Dağlara, bayırlara, kıyılara
Köylere, pınarbaşlarına,
Bir avuç darı gibi dağılacaksınız!
Ama nerelerdesiniz kuzucuklarım,
Hangi yangın yerinde? 
Ne oldu o tatlı dilli,
Güler yüzlü öğretmenler,
Onlar da mı dinlencede
Oh, oh, ne güzel!
Ama bu işportacı da kim? 
Bu simit tablası da ne? 
Nerden çıktı bu boya sandığı? 
"Hani ya demli çaydan içen! "
"Taze simit, gevrek simit! .."
"Bayanlar, buyrun! 
Sutyenler, don lastikleri,
Çengelli iğneler, yorgan iğneleri! "
"On halka yüz lira,
Şansınızı deneyin! "
"Taze ayran, soğuk gazoz! 
Buyrun baylar,
Salonumuz da var yukarıda! 
Buyrun öğretmenim! "
Ocak Katırı Alagöz  adlı şiir kitabından 1987
Bütün Şiirleri 1927-1991(Çınar Yayınları)
<end>

<start>
Konuklarımız için yıkadık sizin için 
Kıyılarımızı bol köpüklü dalgalarla kıştan 
Nisan sabahlarının buğusu saçlarınızda 
Mavi gözlerinizde sevinç 
Telli turnalarla geldiniz
En saydam mavilikleri çektik üstünüze 
Toroslar'dan Ağrılar'a kadar 
Üzüntülerden arındık sizin için 
En güleç yüzümüzle çıktık karşınıza 
Papatyalar gibi tekdüze 
Erkenden uyardık çiçeklerimizi 
Kalkınmamız sizden olacakmış 
Başımızın üstünde yeriniz
Izgaralarda lüferler emrinizde 
Tabaklarda mayonezli levrekler 
Ağız tadıyla yiyemediğimiz 
Kirazlar canerikleri çilekler
Bulutun kınalısı denizin mavisi bizde 
Yurdumuza bir renk de siz getirdiniz 
Esmerler sarışınlar yeşil gözlüler 
Hoş geldiniz
Biz bu güneş ülkesinin çocukları 
Öfkeyle umutla beslenen 
Yaz geldi mi ebegümeci madımak 
Kar yağdı mı dağda bayırda 
Davarımız sığırımızla yarı tok yarı aç 
Biz bu güneş ülkesinin çocukları 
Kuru emzikle büyüyen gecekondularda 
Odsuz ocaksız 
Bu mevsimde sevilerden uzak 
Yoksun tüm aydınlıklardan 
Sabrımızdır geleceğin harcını özleştiren 
Bir tuğla bir tuğla daha 
Bir avcumuzda kum 
Bir avcumuzda kireç 
Günler günler boşuna harcanan 
Okunmuş bir mektup kirliliğinde 
Buruşturulup atılmış günler
Yazısız kâğıtlarca anlamlı 
Alyuvarlarla beslenen özlem 
Kum kireç ölçek ölçek zaman
Biz bu güneş ülkesinin çocukları 
Güneşi konuklara bırakan
Oysa bardaklarda altın yeşili şarap 
Marmara'nın midyeleri soframızda 
Olgun domatesler taze soğan 
Derilerde Afrikalı yanıklığı 
Hoşi Ming'li savaş çocuklarıyla birlik 
Garcia Lorca'lı kızlarla bir arada
Karşıda Nâzım'ı dalga dalga getiren deniz 
Oturup diz dize bir kıyıda 
Aynı balık çorbasını kaşıklayabilirdik
Biz bu güneş ülkesinin çocukları 
Güneşi bulutların ötesinde bırakan
<end>

<start>
Geride kalanlara ne bırakacağım,
Çocuklarıma,
Onların da çocuklarına?
Olsa olsa
Karadeniz'den payıma düşeni…
Beş on evlek yer gökyüzünden.
Ne vermek istedimse sağlığımda,
Ne veremedimse,
Gizlenip kaçışlardan.
Biliyorum bu yüzden
Yokluğumu çekmeyecekler,
Hep yaşıyormuşum gibi gelecek onlara
Biraz ötelerde, uzaklarda.
Babamız diyecekler, dedemiz,
Dur durak bilmezdi,
Dert nedir, tasa nedir bilmezdi…
Neyi bildiğimi bilmeyecekler.
<end>

<start>
İşte bir aradayız! 
Sağlığından haber beklediklerimiz yanımızda,
Ve aramızda uzun zamandır
Yüzünü görmediklerimiz! 
Kimimiz mahpustan dönmüşüz
Kimimiz sürgünden! 
Bu akşam keyfimiz yerinde,
Günlük dertlerimizden sıyrılmışız,
Nasıl kazanıldığını unutmuşuz paranın
Elimiz o kadar açık; 
Harcayalım neşemiz için! 
İyisi gelsin şarabın,
Yüklü olsun mezeler! 
Nöbetçisiz geçiyor akşamımız demek,
Kilitsiz, demir parmaklıksız; 
İstersek burda keser konuşmamızı,
Çıkarız kol kola, kelepçesiz.
Dolaşırız canımızın çektiği sokakta.
Özlemini çekmişiz uzun zaman
Dostların ve aydınlığın.
Duymuşuz her çeşit yanızlığı
Tek başımıza.
İki çift lâf etmenin karşılıklı,
Ne demek olduğunu öğrenmişiz.
Konuşalım,
Bir suç olduğunu bilerek her sözümüzün.
Güzel günlerin yaklaştığını söyleyelim,
Dört yanımızı kollayarak.
Ne olacak, bilir miyiz birazdan? 
Belki hesabı sorulacak neşemizin.
Kaldıralım son kadehleri,
Ayrılalım arkadaşlar,
Ayrılırken öpüşelim!
<end>

<start>
Bir akşam kuruyemişçiye gider, kuruyemiş alırsın. "Ayrı mı olsun, karışık mı? " diye sorar satıcı. "Karışık" dersin: biraz beyaz leblebi, tuzlu fıstık, badem, Şam fıstığı (kabuklu; kabuksuzu çok pahalı) , biraz da fındık -tuzla kavrulmuş. Satıcı kesekağıdını doldurur, sallar, içindekileri iyice karıştırır. Evde, kesekağıdını büyücek (yeterli büyüklükte)  bir -cam- kaba boşaltır, i....................
<end>

<start>
‘aşk’,çünkü, önemsiz; giderek,değersiz bir şeydir: kişinin ‘başına’,nedensizce; hatta,nesnesizce ‘gelir’: neden şu kişiye aşık olmuşsunuzdur; kimdir,aşı....................
<end>

<start>
Bir adım; yere basan iki ayak arasındaki uzaklık değildir, gövdeyi taşıyan bir ayak, ileten öteki ayak - ve, bir önceki ile bir sonrakilerde hep yer değiştiren ayaklar arasında sağlanan sürekli devinimdir.
Yürüdüğümüz yoldaki yerler, yolumuzun yönüne katılır.
Kişinin yükü olmasaydı, yürümeyi de seçebilirdi - Yolun dışına çıkıp gitmeyi...
Yola çıkan kişi, yerle bir olmazsa, bir yere varır sonunda.
Yol, iki yer arası değildir - yer, iki yol arasıdır.
Kişiler yan yana yürümesini bilmiyorlar ki - hep birbirlerinin üstüne üstüne yürüyorlar.
Homeros’un deyimi hala geçerli: Çoğunluk, insanların neredeyse hepsi, ”bir”(er)  yük olarak yaşıyorlar yeryüzün(d) e.
Özgürlük yürümekse, açılmamış belirsiz yollarda yürümektir.
Sahici yürüme, yol açmadır.
Yürünmemiş yol, yol değildir.
İnsan durup dinelme bilmez bir gezgin olduğunu (Erek karanlıkta durur)  onu b....................
<end>

<start>
1.
Ölüm yaşamdan daha belirgindir.
Ölüm yaşamdan daha kesindir.
Yaşam belirsizdir; oysa ölüm,
belirgin ve kesindir.
Hep bir süreç olan yaşam, ölüm anında,
sonunu değil, sonucunu bulur: Ölüm
yaşamın sonucudur – kişinin nasıl bir
yaşam yaşadığı, öldüğü ölümden bellidir.
Ölümü bilen, onun bilincinde olan bir yaşam,
yaşam sürecinin her anında ölümü yaşama katarak,
yaşamı bilinçli kılar – ölümü yaşamdan koparmadan,
ama ölümün yaşamı kaplamasına da izin vermeden,
ölümü, her an, yaşam kılar.
Aristoteles
3.
İnsan, eninde sonunda,
ancak kendi kurdunu besler.
İnsan, kurdunu hak eder.
Insanı yiyen,
hakkını kendisinin hazırladığı kurttur.
Insan, “birbirinin kurdu“ değil,
kendi kendinin kurdudur – “insan insanın“ değil,
insan kendinin kurdu...
(Bu kurt da, tüylü, azman, keskin dişli, hırıltılı “lupus“ değil; kaygan, ufak, kemirgen çeneli, sessiz, kıpır kıpır solucandır.) 
Hobbes
4.
Yaşam, yaşayan insanın kendinden kaçmasıdır; 
çünkü onun “en-kendi-olduğu“, ölümdür –
yaşamı da, bunun bir değillemesi yalnızca...
Yaşam, ölümü değillemekle, temelde, kendini
değiller, çünkü yaşamın anlamı, ölümde temellenen
bir anlamdır – başka bir anlam da, yoktur.
Anlam, ölümdür.
Ancak ölümü unutmayan; onu
Bir anlam temeli olarak,
kendi dayanağı olarak,
sürekli ’canlı’ tutan bir yaşamdır,
anlamlı yaşam.
“Gallipoli“ Heidegger
7.
Yaşam, kendi kendini, ölüm olarak, isteyendir.
Ölüm de, yaşam olarak yaşanmış, ve, bitmiş olan –
istenmiş, gerçekleştirilmiş – ve tükenmiş olan...
8.
Ölüm yaşantısıdır
bizi yaşatan.
Yaşamını gereğince yaşayan insan için,
zorunlu tek yaşantı, hep, hüzündür.
Bizi yaşatandır, hüzün: hüzün –
yaşamın nasıl dopdolu, ama nasıl da
bomboş – gelip geçici, bitici, sonlu –
nasıl ölümlü olduğu yaşantısı...
11.
İşte – ölüm taç giydirir...
Ölüm yaşama katkıda bulunur –
onun doruk noktasını oluştururak:
yoksa yaşam, kendi işleyişiyle
sürüp gitseydi, herşey yozlaşırdı.
Bazı şeyleri (belki, her bir şeyi) 
yaşayıp bitirmek gerekir; yoksa,
yaşanıp durdukça, bayatlarlar.
13.
İnsan, yaşamın anlamını
ölümde bulur ancak.
Yaşam ancak ölümün varolabilmesiyle
-ve bilinçlendirilebilmesiyle-
anlamlıdır.
Ölümsüz yaşam, anlamsızdır.
Nasıl ki ölümü hesaba katmayan yaşamlar yaşayan
insanların yaşamları anlamsızdır – aynı şekilde,
ölüme bilinçle giden yaşamlar yaşayabilen kimi
insanlar, yaşamlarının son anlarıyla, ortaya
yoğun anlam birimleri koyabilirler.
Ölüm, çünkü, yaşamın ‘sona erişi’ değildir –
şu koşulla: Yaşam, başından başlayarak, yaşam olarak,
ölümden anlam çekebilmişse; ölüm, bir son olarak
-anlamsızlığını birlikte getirerek- gelince,
‘biten’ yaşamın anlamını çekip al....................
<end>

<start>
Yaşamının büyük bir bölümü, yaşamına yön verme çabalarınla geçecek -öyle ki, gün gelecek, bakacaksın, yaşamın,, yön bulma çabasıyla döne döne, yola hiç çıkamamış...
Yaşamın yönünü bulmaya çalışırken, yaşamın yolunu bulamayacaksın.
Yaşamın, yön bulmaya çalışırken, yolsuz kalacak -yaşamın yönünü bulmaya çalışırken, yaşamın yolunu bulamayacaksın.
Yaşamın, yön bulmaya çalışırken, yolsuz kalacak -yaşamın yönünü bulacağım derken, yolunu yitireceksin.
-Sonunda, yaşamın yönünü bulsan -bulduğunu sansan- bile, bakacaksın ki, yolunu yürüyecek durumda değilsin artık...
Yaşamın, yönsüz - yönü olsa bile, yolsuz - kalacak: Yönsüz, hem de, yolsuz yaşayacaksın.
Yaşamının yolu hiç olmayacak; belki, yönü olsa bile...
Yaşamının yolu yok.
Yaşamında hep 'sahici olmaya, yaşadıklarını 'sahiden' yaşa....................
<end>

<start>
Yaşamın, olaylar ve durumlar içindeyken,
birşeyler yaparken, kendini seyretmenin süreci
olacak.
‘Çelişik’ birşey, değil bu; kişiliğin 'gelişen' birşey
değildir ki - ta başından beri (neresiyse o 'başı'...) ,
tam olarak vardır; yaşam boyu da, yaptıklarında,
yalnızca, ortaya çıkar, kendini gösterir:
Hem de, hep ....................
<end>

<start>
Yaşamın, kendi kendine ağırlık haline getirdiğin
şeylerin altında ezilmenin süreci olacak.
Yaşamı 'hafifçe' yaşayabilseydin, yaşamın....................
<end>

<start>
Yanakları saçları gözleri yanmış 
Zehirli gaz bombaları 
Yılan gibi sokmuş yalamış gövdelerini 
Ağızları, küçücük dilleri yanmış 
Bütün Beyrut sapsarı kalmış 
Sanki ağlamak imkansız 
Başları 
Paletlerle ezilmiş babaları 
Yahudi doğramış analarını 
Binlerce çocuk topların betonların altında
Beyrutun gözyaşları şimdi 
Kudüsün yanıbaşında 
Müslümanlarsa uzakta 
Sanki başka 
Gelinmez bir dünyada
Acın bir vadi 
Zehirli çiçekler bir ova gibi karşımda
Gözüm baksın sadece 
Ayrıntıları 
Kıvrılıp kırılmış bilekleri 
Kemikten yakılmış etleri 
Kuma serilmiş cesetleri
Büyük ajansların yaydığı resimleri 
Bir seyirci gibi görsün dursun 
Bir kadın gibi ağlasın..
Beyrut yengeç kıskacında 
Çoğu müslüman kafir yanında 
Yaslanmış yastıklara sonunu beklerler filmin
Sen filistin hokkaları doldur kanla 
Şairler eğer ahın varken 
Uzanırlarsa tomurcuklara güllere 
Herbiri kanlı bir ateş gibi korku 
Bir azar bir şamar olsun
Filistin sen işine bak kar toprağını 
Yoğur gazabını yaradanın..
Bu ateş bulutu hangi kavmin üzerinde 
Çam ormanlarının salınışında 
Kuşların cıvıldayışında 
Otların serin tenlerinde 
Eğer varsan bakıp görmeye 
Şeffaf perdenin az ötesini 
Bir ateş bulutu var en bildik yerde 
En emin yerde
Ve bak asıl ölen yaylalar villalar tok karınlar 
Hissiz dudaklar gayretsiz kalpler 
Asla değil kavruk çölde yatan kadavralar
Farzet körsün olabilir 
Elele tut 
Taş al ve at 
Kafiri bulur
Hani ceylanların 
Hani cihat marşın
Bir yumruk harbinden nasıl kaçtın 
En arka safta bile kalmadın 
Cengi attın dünyaya daldın 
Tezeğe konan sinekler gibi
Dönüyor burgaç 
Dünya üstten yanlardan daralıyor 
Ovalardan 
Dar geçitlere sürülen sığırlar gibi 
Bir gün ister istemez 
Karşısında olacaksın kaçtıklarının
Dua et 
O gün henüz mahşer olmasın
<end>

<start>
Dağlara vardık 
Herbirimizin elinde gözleri ışık saçan birer deve 
Düşündük ayaklara düşmüş kıymetlerini iade ettik 
Sandık 
Dervişlerin
Modern salonlar koltuk takımları büfeler 
Baş köşede sadece bakılan bir şamdan gümüş bir sürmedenlik 
Düşündük ayaklara düşmüş kıymetlerini iade ettik 
Sandık 
Anne çehizlerinin
Sevgililer kapadı toprağını 
Çocuklar ne kadar hırçın 
Alışverişten dönüyorlar geceleri 
Babalar gözlerini dikmiş sanki kutsuyorlar şişeleri
Hepsi bir tek haftada değişebilir: 
Dağa gerçek bir gezi 
Ellerde yekpare bir deve sakin tabii renkte gözleri 
Dervişlik kılık kıyafetten ayrılalı beri 
Kim bilirse ki alıp verilen soluklar yalnız değil 
Herşey bir tek haftada
Başla deyince başlayabilir 
Evler eşyaları atıp insanları çağırabilir 
Bir bakarsın ki kadınlar gizlice hafifçe sürmeli gözleri
Sevgililer yayar topraklarını 
Delikanlılarda 
Boyunlara kadar kızartan damarların 
Açılır ilmikleri
Bir vakit diye anlatılır o zaman 
Dağ ve şehir diye bölünmüştü insan 
O dar buran gavur giysiler 
İçlerinde kopralar göğüsleri sıkılıp duran 
Ayaklar cepler kafanın içi, elin edip tuttuğu bir mezbele 
Bir tek kalp temizce  ve sinmiş 
Taşırdı kamburu taşırdı kamburu
Bir vakit gelse de acıyla / Hatırlansa zorbela / 
                                                         Anlatılsa
<end>

<start>
Mağaralar taştan yolcu örüyor 
Böyle üstünlük görülmemiştir bir bebek 
Göğü sevmeyi 
Ve yerden korkmayı biliyor 
Kendine bir ses bekliyor bir sarık 
Aleme tanrı
Bir bebek susar nihayet 
Sezer de ağaçların otların 
Topraktan çıktığını
Bir bebek ağlar 
Bir bebek mor ağzından 
Bilinir söyleyince
Zerdüşt nereye gittiyse 
Hep kartalı gördü
Ve güneş tek hüneriyle 
Bir yaprağı kertenkeleyi çakıltaşını 
Ve mor olduğunu suların
Beyin tırtıl 
Taş taşlar taşların 
Dipsiz süresiz seslerine tırmanır 
Çünkü ses katlanır 
Kazılır kayalara 
Ses geçilir iki kaşın arasından 
Sonsuz nefes alır 
Ülkedir dudakta
Zerdüşt neredeyse 
Kartal orada yığınak 
O 
Zincirli ayakların durmadan çıktığı 
Tek bir basamak
Kaya gözlü ağaç saçlı 
Taşın içindeki böcek 
Bu ilk fırtına kapısında
Taşın içinde böcek 
Taşır kendini yürür 
Bedenini bir uçtan bir uca 
Nabzı vurur dinler şaşırır 
Çalışan eşyasını yakalar 
Sorar fare kuş balık
her şey kendi yerinde 
Taşın içindeki böcek 
Ki inanır 
Ve çatlar taş
Gök eğilir 
O geçer kartalıyla
Yüreği büyülenir burkulur 
Gözleri gerilir 
Ağzından bir donanmayla bekler 
Mermer yerine şahlanır 
Çizilir kanar
Bardağa ilk düşen damlasında 
Uyuyan güvercin 
Ve ilk taşan damlasında 
Bir azgın güvercin 
Bulutları saçlarından sürükler 
Bayram yerlerini geçer hızla
Bir sabah kartalın bembeyaz kadınıyla 
Dağlardan düzlere nehirlerle 
Çırpınarak çığlıklar atarak 
O 
Durmadan saratustra
<end>

<start>
Çabuk akan tez giden 
ilk geyik avında ölenler 
çarpıntı başlarıdır insanlığın
Uzakta.Ta burada 
Ünlü bir can sıkıntısını 
Ufalar bir zümrüt sakal
Yeldeğirmeni 
ve uçuşan leylekler 
beyaz saçlı atın 
kar yıllığını rüzgar hallerini 
kahraman atın 
madalya anına bitişik 
dört nala koşan sesi 
oradan uzaktan  ta buradan
siyah 
çatık kaşlı gelincik tohumlarına 
benzer sezişliriyle 
gelişir yapılı kaygılar
bir ayıp giyotin 
çün ağaç sağa dönmez 
soldan kuşatılır 
çün ağaç şaşırır 
ağaç ölür 
Ama sapına kadar 
Bilhassa büyük 
Erkek 
Tam erkek bir el 
Yani kolun ucuna kadar gelmiş de 
Yumruk bile olmuş
ve bilhassa bu büyük bir el 
beynelmilel bir sabah seli 
katlayıp büküp yapma çelikleri 
gündelik insanı kaldırıp 
bir de tanrıya şarkısını söylerse
Belirli bir yapısı 
belli bir geçmişi olan 
nereye değdiğini bilen 
düğün yapısı fırçasıyla 
toprak ve topraktan sonrasını 
aynı çığlığı atan 
ve karalar içinde
3
haydi
şu kaçar su durur mu 
gök içimizden bir zenci çağırır 
zenci zenci 
bir büyük geniş başlı 
şikayet mi ne olur
açık açık çağırır aşkını 
burda mı daha mı uzakta 
bütün bir geceye 
dayar alnını
öyle ki alın 
mübarek bir şeydir
<end>

<start>
Taş ve sopa 
  İki köylü karşı karşıya
Kavak ağaçları şahit 
  Bir de ibibik kuşu
İncir yalnız 
  Badem yeşil kabuklu
Camdaki hayalinle 
  İki öfkeli boğa
Sevdalılar kapışıyor 
  Tabiatın ortasında
Irmak göz kırpıyor akıyor 
  Çoban köpeği şöyle bir bakıyor
Yaman indi omzuna sopa 
  Güçlü çarptı taş başına
Hayalin akıyor kanda 
  Yüzün zonkluyor yarada 
  Taş ve sopa 
  İki köylü karşı karşıya
<end>

<start>
Nehirler 
  Uzun uzun ağlayan söğütler 
  Birine bir kadın tutunmuş 
  Biri bir kaval üfürüyor 
  Sürü nerdeyse görünür
Akşamın zili olmalı 
  Bazı kulaklardan tam-tamlar 
  Karışır büyücü ağzı 
  El eli tutar gözyaşı boşanır
Daha başındayız iklimin 
  Kızıl saçların 
  Kor bakışın
Kulübeler yanıyor 
  Yaramz çocuklar, yaramz çocuklar 
  Balçık emiyor gövdeyi 
  Devrilmiş bir ağaç yanlarıda 
  Toplanıyorlar, doğuya bakıyorlar 
  Masallarda bir delik olmalı
Çok geç
O akşam geç vakit 
  Sokak serserileri yolumu bekliyor 
  Adımlarım, çözülen kıravatım 
  Yanımdan bir atlı kalkıyor 
  Hayır kan, kan sızıyor
İlkin bir köpekbalığı ağzı 
  Kıyasıya başbaşayız 
  Beraber olduğumuz günlerden biri 
  Haykırıyor
Derken biri daha 
  Çene açılıp kapanıyor 
  Paralayan diş bir baş kapıyor 
  Son bir söz daha 
  Bir yalvarış kırıntısı olmalı 
  Duyanı olmayan, Allahtan başka
Sana bu soruları uzatıyorum 
  Son nefes sorusu 
  Çil yavrusu gibi dağılıyor yakınların 
  Mezar sorusu 
  Çil yavrusu gibi dağılıyor yakınların 
  O sorular sorusu
Korkma zor değil 
  Korkma korkma zor değil 
  İyi bir alışkanlık edindiyse kalbin 
  Kork ama umut et zor değil
<end>

<start>
Bal akıyor kayalar 
Sarp yalçın bir bal 
Yakınında ne ayı pençesi ne insan eli
Komşu bir şelale 
Komşu kuvvetler 
Bazı iradeler 
Geceyi katlayıp balyaladılar
Boynu vurulacakmış gibi 
Korkuyla büzülüyor uykusunda diktatör
Sıcak o afrika 
Saf yüreği yolunarak yaratıldı masaya 
Eldivenli beyaz bir el 
Rulet gibi döndürüyor onu 
Birbirine çevrilebilir bir dabe olarak 
Ortada 
Karanın yanında vahşi hayvanları da 
İri demir parmaklıklı yumruğun zamiri olarak 
kafes odalarda siyahın yanında 
Eldivenli ve beyaz 
Döndürüyor afrikayı 
- Buradan daha iyi görünüyor majeste 
- Tank you 
Geçiyor kraliçe 
Bırakıyor uzun eteklerini geceye
Şimdi bir eksersiz daha 
Baştan alalım yeni bir çabayla 
Bal 
Kaya 
Üzerine hala pazarlık yapılmamış 
Simsiyah kaşlar ve beyaz gözaklarında 
Kırmızı kılcal damarlar 
Vahşi hayvanlar kafesinde 
Parmaklıkları tutuyor 
Batıda bir ada devletinde 
Gemi-vinç-kara Gemi-vinç-kara
<end>

<start>
Çiçektozu üstümüz başımız 
Bak sen geldin
Deniz kıyısına kurmuşlar mescit 
Yunuslara sırtlarını dayamışlar
Defneler dallarını açıyorlar 
Serin gölgelerde çınlıyor nefesimiz
İmam saflara bakıyor ışık vererek şehla 
Alınlarda secde mühürleri kıble hoşluğu
Kuşum güvercin,kuşum uyan bekle 
Uzun etekler hatır soracak süpürerek kır otlarını
Bir yaprak daha çevirdiler 
Bir halka daha genişledi avluda çınar ve minare
Seven kollar açılıyor sarılıyor açılıyor 
Peşpeşe tavşan yavruları su samurları
Oturup bir nefes daha derinlediler
Tesbihlerin yolunu birbirine ilediler
<end>

<start>
Gece yanımızda bağrımızda 
Bir tomurcuk ıslığı hayat şakrak. Söyle 
Bu geç vakit kim tırmalayan kapısını 
Gece yanımızda bağrımızda
Kolumda bir ışık gibisin 
Yürüyoruz şehre atlılar gibi
Çiçek açan şehre bakıyoruz 
Aşk ki bizim berrak gökdelenimizdir 
Sargıları açıldı bileklerim zinde 
Gözlerim tek tek geçiyor iklimleri 
Şanlar içinde
Yabancılar yağıyor sabahları 
Netlikle bulduğum sen misin 
İçimde akar 
O yeraltı suları  sen misin
Bu araçlar biraz 
Yana kaymalı
Gerçek esvaplar sahi delikanlılar 
Mimikler dalışlar birden kavrayışlar 
Dokunulmaz ısılarıyla gövden deniz ve martılar
Bir için 
Akıyor iki yanında söğütdallarının kavisleriyle 
Sevinçlerin 
Bir silindir geçiyor üstümüzden 
Esneklikle yumşa dayan ağırlıklara
Bakalit unufak oldu 
Öfke kırıldı 
Serçe öldü
Yalvarıyorum biraz daha 
O zift ve zülüf çağında
Gerildi ev 
Yorgunluklar ve neş'e
Duvarlar mukavves 
Çatı bir eğri kaburga kemiği daha yükleniyor 
İşte iki mavi bilye
Elimde aşkın ülkesine yol kağıdım 
Bin asırlık başım 
Kuzgun saçlarım
Benim için 
Aynı yalvarışlarla uzanıyor musun hala 
Senin He'n benim Hey'im
<end>

<start>
Parçlanmaktan arınmış evcil olan 
Yabana koşar bir aman 
Kaçıp kuytulardan 
Derisini sıvazlıyan yangınla yalaz 
Ve döşüne varan bileklerini 
Kent 
        dev dev bir kedi sokulmalığı 
        belirdikçe daha ağır fakat hareketli
Yarmaktan arındın evcil 
(yani 
sofrada 
elimle birlikte ekmeğe uzanır eli)  kurtağzı 
gibi istekli 
herbir yaprağında soluk soluğa 
o ulu insan 
insan 
yaban çiçeklerini
Sonbahar günleri sağlık ve istekle 
sikkeler çaktım uçurumlu gövdene 
Güvendim 
Demiri alıp ısıran boşluklarına
Yüz metre kayayı 
Yedi vuruşta indim 
Hep birlikte omuzum 
demir halka ay 
                gibi 
                şekillenen bildiklerim 
O buzul yarda kar yataklarında 
Dağla armızda 
Yalnız ve yalnız 
Dostluk vardı aramızda
Adem: 
      buzulun bıçakcısında öldürülmeden kelimeleri 
      peki ama nerede gururum 
      ne oldu ona demişti 
Ak hafif saygı duyarak 
Soyunarak dağ keçisi sargılarından
- ille dert mi ola alemde 
- dağsözün dinledik iflah olduk
Cilo kar yalabı 
Süphan halat aklı başında sağlam 
Değişik gergin 
Burulurken iklimin kar kırmaları 
Her yükseklikte 
Dağla yanyana durur bedenim
Cilo Cilo karağlarken 
Buz kaymağı yanağın
Dağ ve hava blokuyla 
ben 
dağ hava ve ben üçümüzün 
gözü yekdiğerinin zirvesinde 
dağ insan zirvesine tırmanıyordu bende 
hava yatay bir uçurumla karşılaşır hemen 
en küçük bir korku kabarmışsa ciğerlerimde
Bu küçük urganın 
Küçük derli toplu ve ejder ağızlarıyla 
O uzak kişilik çığrışlarıyla 
Altta ormanlara 
Aşıp ummana kavuşan ulamalarında 
        (büyük kent - insan  - ilişkiler - kitaplık vesaire gibi)
Bir öz konuşma başlar 
Şiir ve mahalliler üzerine
eksi bir eksi onbir 
eksi bir eksi yirmibir
Şimdi uzak su kaplan kası aşındırır ışıltıyı 
Bir ipek ince halı 
Serilir metabolizması üzerine ve dürülüp içine 
Aşktan rençberliğe azamet eyleyen dervişlerin
Haydin kalkalım 
Adaşım ve kanilişkim olan beyaz çiçekler 
Kömüre başkaldıran kara açmamak için 
Ve kadın vuruşundan başka 
Yaklaşım bilmeyen böcekler
Şimdi uzak şu kadar 
Durmadan olaha habire
1974 yazında 
        dünyada 
        toprağın hırçın çalkantılarından yadiğar 
sarp üzerine sarp bir tepesinin önündeyiz 
tüm hazırlıklarımızla
o kış başparmağım donmuştu 
yeni yeni çözüldü donu
Şimdi ulanıp dolanıyoruz urganlara 
Yükselirkenlerde 
Solucanların toprak yemesi gibi durmadan 
Etimden geçiyor dağın derisi
Biraz daha
Karlar başlıyor 
Ve ecdadım nasıl oralara tırmanmışsa 
Kanımda bir gürcü beygiri 
Tesbih gibi aklımı çekerek 
Götürüyor oralara 
    ve sonra açlığın verdiği korkularla 
    bir kaygı basıp giriyor içime 
Esenliğimi - dedim ki 
                  ben gidiyorum 
                  ardımdan postala
Bir tek an'dır dağcılık 
Sineğin camda 
kımıldamadan 
durduğu bir kaç saniyeyi hatırla
Ve ne uzun oldu duyargalarım 
Şimdi kayanının yapısındaki tuz 
            granit 
            fosfat 
            alüminyum 
            demir ve çarpıntı yataklarından 
Aşk ihtilacındaki bir delikanlı gibi geçiyorum
Sanki 
Duyargalarımın 
duyargalarının 
duyargayarı ile 
duyuyor gibi
O yozgatlı çocuk 
    ayak bileğini tuttu - Kırılmıştı
O gibi 
daha inceleri 
dağı fobilerden uzak 
teknik-sağlam halat- 
uçurumlardan bakabilme yeteneği 
düğümcülük sananlar 
dağcı bir kere hata yapar tasasıyla yatıp kalkarlar 
Düşerek 
Çarparak koldan ayaktan 
ve belden kırıldılar
Ya o niksarlı 
    üzgündü 
buzul görmeye dayanamıyorum 
    demiş 
    ağlamıştı
Ya gaziantepli fazlı 
krater gölündeki kar suyuna atmıştı kendini
<end>

<start>
Önce kim - "önce sen"
Dirilen bir işci olmalıyım. Öyle olmalıyım ta eskiden 
(Ağlayarak)  anlamlıydım olmalıyım anlıyarak 
İşci türemedi hiç bir şey türemedi 
bezirgan ölü tükendi köle ölü bitti 
bir yazı sağdan sola kıvrılarak eğilip 
bükülerek bir şekil almalıydı 
önce kim - "önce o" 
dirilen bir işçi olmalıydı
İşçilik kime kaldı görüyorsunuz 
çocuklarım 
"çocuklarım nerdesiniz" baba sofrayı hoplatarak 
Baba tanrıya yalvar 
malar
"işçi miyim değil miyim" 
durmadan kendini yorarak kurcalayarak 
soruyor (bu kim bizden değil)
Kendini darağacına atsa 
ağırlığı az gelir boğulmaya - ve atmadı
Beni mi adasalar iyi olan beni 
diledikleri yerine gelsin diye kurban 
çünkü hep budanmışım gibi 
koyun bazen horoz gibi algılıyorum bazen omuz etlerimi 
"intiharla (oysa mı)  bir çelişmeydik eskiden 
yasaktık intiharla 
canımızın hakkı üzerine 
varamazdı elimiz
"intihar bulun intihar kurbanlara" 
onların değişen sesi bu ağabeylerimin 
sofrada apaçık duyuyorum işte 
kendilerinden kaçıp koşuyorlar bu sofra boyunca 
"nasıl olur ama tohumları babamın" 
"nasıl olur ama başka bir ırk" 
"Başka bir ırk mı" sürüyor onlardan
Bu ev sofrası kuruldukça 
Camlar kaykılıyor ve bahçede ağaç 
Tehlike kuşları kaldırıyor 
Düşsel bir oyun olan çocuklar 
Lar - onlar laronlar 
hala sağdan sola yazılan babam 
bozulmaz akıllar kullanıyor 
yaşlanıyor ama bozulmuyor ve diyor 
"çünkü bozulmazdan yapıldık
Bu ev sofrası kuruldu önce baba 
Oraya pencereden ağaca ve kuşlara 
"çünkü ağaç işarettir içimizin sorularına 
kuş işarettir doğup ruhları 
dev gibi sallanan çocuklara" 
Bu ev sofrası kuruldukça ana 
Oradan pencereden ağaca ve kuşlara 
"çünkü ağaç problemdir çok karışık bundan böyle aklım 
kuşlarsa uçar gider uzaklara"
O başka yargılar öteki başka bakar 
Ellerindeki meşalelerle topraktaki kovuklara 
Yaklaşan laronlar lar - onlar çocuklara 
bakıp 
bakıp sofraya. Ana 
yemeğe yaklaşıp ekmekle koklaşarak 
/ "bereketli küpler 
yağ küpleri ne demek bilmez bunlar 
geberesi dinsizler 
gel ekmek keseyim seni" /
"Koklaşmak mı ekmekle savaşmak"
Anaya onların gönül kıran sesleri ağabeylerimin 
İ'yle başlayan ve birbirinin aynı isimleri 
Yani i ile i ve i'yle i 
              i olur mu i "diyor" 
İki değişik ad olmalı onların ki 
"iki değişik ağbeyim benim 
               yok mu ki" 
Sofrada önce arkaya sallanarak 
kız ekmekle alışveriş etmeden 
"Kız o çünkü oğlan değil" 
Küçük oğlan bakarken söylerken bunu anaya 
Hepsi nedenli ayrı ekmek başında 
Sarmışlar sımsıkı beni gibi 
Hep adanmışım gibi 
Yerine gelecek ne bana göre 
Kurbana göre mi bu adak
"Kardeşim 
Ben 
Başıboş bir kamaya saplanmışım gibi" 
"Peki ama" küçük oğlan 
"Ne demek kamaya saplanmak"
"Ağabeyim 
Ben 
Çizilmiş bir yaşama atanmışım gibi" 
"Peki ama" i ve i 
"Kim çizebilir senden başka senin yaşamını" 
"Anneciğim ben 
Kaskatı bir esirliğe keptirilmişim gibi" 
"Peki ama" ana 
"Kepmek mi ne kepmeki 
Kendine iyi bak önce üşütme ciğerlerini" 
"Kardeşim ben 
Yüreğimden böğürmek üzereyim gibi" 
"Peki ama" kız kardeş 
"Yürekle böğürmek mi dedin.Öyle bir şey mi dedin" 
"Babacığım ben 
Ayaklarım baltayla kesilmiş gibi" 
"Peki ama" baba 
"Ayakların... Apaçık uydurma ayaklar senin ki"
"Yepyeni güçlenen ayaklar onun ki" i ve i 
"Bak kardeşim kamaya saplanmak 
şu demektir ki... 
................................." ben 
"O var çünkü tanrı 
O çizer onun yaşamını" baba 
"Kaskatı bir esirlik.../çok acı/.. " i ve i 
"kaskatı kaskatı kaska kask kask kask " kız 
"Kendine iyi bak..." kız - anne 
bakışarak ciğerim onlar benim 
"Ayaklarım baltayla kesilmiş gibi mi" küçük oğlan 
Çünkü kardeşim dedem dedemin olmuşu muyum 
                                                                      ben
"Olmaz dedenin olmuşu - Ulmuş deden" i ve i 
"Ulmuş mu yani benim babam" baba 
"Dedem senin baban mı ki bana" ben 
"ben dedem deyince..." ben 
"hah hah haa-" i ve i 
"hah hah haa-" ben 
"bir kediyim ben" birden 
"bi hayvanı evin" kedi 
Sarmışlar sımsıkı beni 
Hep adanmışım gibi 
Yerine gelecek ne bana göre 
Kurbana göre mi bu adak 
Başıboş bir kamaya saplanmışım gibi 
Çizilmiş bir yaşama atanmışım gibi 
Kaskatı bir esirliğe çöktürülmüşüm gibi 
Yüreğim bögürmek üzere gibi
Ayaklarım baltayla kesilmiş gibi 
"Kandırma beni çocuklarım 
bozulmaz'dan tutunun - bırakın öyle öleyim" baba 
Baba halk oldu baba helk değil
Sarsılıyorum ve içimdeki hayvan perdeyi aralıyor ve 
                                    / anlıyor. / 
Bakamıyorum başkalarının yüzünden başka yüze 
Kendime 
En sağlam sesleri söyleyin ağzım 
En geçerli ilkelerini dünyanın
Sessiz atılıyor (devinim kayarak)
Sofranın dibine kedi (sesler var)
Önce Hamit "kedi kayınca sofranın dibine..." 
"Hamit mi Hamit kim" sofra
Elim korkunç uzanın üzerine kedinin 
Öpmek ister gibiyim kedinin üçgenini 
(Ellerini)  Kollamak kapmak ve kaçmakını 
Kedi yapmazsa bunu çünkü kedi değil 
"Biz bir şey yapmalıyız galiba - ama neyi" 
/ "daha yeni mi sordun bunu çok mu yeni" / ekmek 
"Yüz yıldır sormadım 
Soranın ardına varmadım da... 
Elim yakanda dirlecek orada.." sofra
Sonra i ve i iç içe ses çıkarmadan 
/ "ben i'yken"/ i ve /"Ben i'yken" / i 
ve sesli olarak sonunculardan ayrılarak 
altı asrın sonuçlarından 
sonuncularından ve içeriklerinden 
korkunç kaçarak 
"bu yemek daha ne kadar sürecek hiç bir zaman 
kediyi oradan kim kovacak hiç bir zaman 
Baba sen 
Önce yeni bir işçi savunması yap"
Baba anadan yaklaşık olarak 
Bir erkeklik ayrımı üretti erkeklere üleştirdi 
Fakat onlar babadan ayrılarak 
Ana babadan tüs tüm yaklaşık olarak 
Bir kızlık ayrımı yalınladı sivriltti 
Kızlarla ortaya attı belirledi 
Fakat kızlar anaya yaklaşık kalarak 
...............................ötürü başkaldırarak 
Kuzeyden güneye parıltılara avuç ve bağır açarak 
Kuzeyden güneye parıltılar kafkas farları 
Pırıl pırıl pır işçileri 
Pırıl pır emekçileri 
Parıltılar (ötürü)  dayanamadan 
"Bu yemek daha nasıl sürecek hiç bir zaman 
Kediyi oradan kim çıkaracak hiç bir zaman 
Kedi tıkınamaz sofranın altında 
Kavanmadan 
Babamızsan 
Yeni bir işçi savunması yap 
Dedeni savunduğum gibi ve padişahını" 
baba hemen 
ve hemen ben 
Baba değilse fakat ben (cevval)  hemen 
- Abdülhamit - 
Eşya ve şehir dürtülmüş gibi 
türbelerden elktrik geçmiş gibi 
"hortlak var" i ve i
Koro gibi bir aşikar dikleniş gibi 
Duyuyoruz yoksa bir alisinasion isteği gibi 
işte işte işte gark oluyorlar 
"işte işte Han Han. Dünyadan ve besmeleli rahim 
                                                     mazgallarından 
Yumurtanın içindeki canlı kavgadan" 
"boy atsın boy atsın" 
Tarih ve zorbaların paçavralaşma işareti 
"ah işte işaret" 
- işte işte işaret 
- Abdülhamit 
"dur baba yeni bir işçi savunması yap" i ve i 
i le i ve hemen ses olmadan birbirine kapanarak 
/ "nedir ki bu Abdülhamit" /
Safra (görüyorsunuz)  nasılda uzuyor ana çok uçta kalıyor 
                                                                               uzakta 
Adeta 
Öteden o ufacık bedenden 
Kim sorabilir kim araştırabilir kimbilir 
            salondaki gizli bir düzlükten 
"Anayım ama dayanamam daha da 
"Çekilip ağlasam mı odaya 
Acaba 
Acaba mıyım yoksa ben"
Yeni bir işçi var ortada 
İlk defa 
ve sofra 
Baba ana ve i ile i 
Öldükten sonra dirilecek bendeki beden ve ruh 
diyen ben 
"inanıyor muyum gibi" 
"ne gibi inanır buna baba ve ana" 
"ve hakçası başkaları" 
Küçük oğlan yarısı içten ses olmadan 
"Babacığım anneciğim ağabeylerim 
Kız ablam ve sen 
Ben de dirilir miyim öldükten sonra 
/ Ruhum da dirilir mi öldükten sonra / 
Ben de / hesap verebilir miyim / öldükten sonra 
Derslerime çalışır büyüklerimi dinlersem"
Kız ansızın açılır en cinlisi 
"/ Bir kız neye inanır inanabilir ki 
En iyisi en doğrusu şu ki 
Güzelim ben - Erkeklerse 
Kıza benzemiyor hiç 
Bize dayanamıyorlar bir de hiç 
Aklımda tutmalıyım büyüdükçe hep bunu 
Aman hiç unutmasam bunu / 
- sesizdi şimdi birden ses olarak - 
Ya unutursam bir de" 
döndük baktık 
Kızardı yüzü 
"Ne güzel kızarabiliyor yüzü" baba ana ve ben
Yeni bir işçi var ortada 
Çok yeni bir işçi sürüyor dedemden 
Ayakları ta oradan toprak diplerimden 
              "Abdülhamide ölüm" maymun 
              "maymuna ölüm" Abdülhamit 
              Çok yeni bir işçiyle geliyor dedemden 
              Güçlü mü 
              O kadar da mı güçlü 
              Daha değil yanılmıştık bir yerde 
              Eylem olmaz düşünüp düşünüp 
              Hah; demeden
Kedi sofranın altında üçgeniyle 
Kedi dediğin böyle yaratılmıştır 
"Ben kediyim sadece - Biliyorum da 
Anlıyorum da işçi denince 
Yakın buluyorum kendime 
Galiba ciğer 
Öyle bir şey 
gibi bir şiy olmalı"
"Bağırıyorum sofranın üstüne 
Bağıracağım yemeğin ve ekmeğin içine 
Yeni bir işçi geliyor kendine" 
"Sus" diyor i ve i 
"Sus biz yücelteceğiz emeği" 
"Asıl sen sus tanrı yüceltmiş bir kere"
Tanrı mı 
"çok bulanıyoruz" i ve i 
"Ekmeğe alın terinden önce kan 
Duadan ve bereketten önce kan 
(ben kazandım onlar da kazansı yeterince)  den önce 
                                                                      kan kan
kan kin öfke 
katık olmalı 
herşeyden ve besmeleden önce"
Bir çok tanrı vardır 
i için ve i için 
sofrada birden bire ve i 
Çünkü i için 
"Tanrılar lar lar deme lar lar" 
kız bu doygun duyarlı yanağı yaşlı 
"Tanrılar denmez çünkü hiç söylenmedi 
Küçükler ve aramızda ufacık var çocuklar"
(	Kırılır 
" - en çok onlar mı 
" - en çok onlar	) 
Elim taş gibi tutuyor Hamitin ellerini 
(Hamit kim daha belirmedi)
"Hiç belirmez o belirmeyecek de" i ve i 
Sofrada değil miyiz büsbütün 
"Güneş dönüp yeniden doğmalı" Hamit 
Ana kim ata kim toprak kim 
Halk neyin nesi 
Sesini bileğinden alıyorum Hamitin 
"Sofrayaçağırmadınız beni" çözüm 
/ "Tanrı başka olmaz artırılmaz 
başka tapacak yapıp artırıyorlar azalır ata" / 
"uzak kal atadan ata geleceğin içinde" i ve i 
"gelecek kazmanın içinde" i ve i korkutarak vakti 
Takılıyorlar 
"takıldınız işte" i ve i'ye baba 
Ve sofra 
(Kedi var)
Küçük çocuk ve kız hep birden 
bağırarak korkutarak korkutarak 
"Kazma nerede kazma nerede" 
sakınarak i ve i korunarak 
"düşecek: gibi başlarına kazma"
"Benim o bezirgan 
O kervanı ben götürdüm Yemene 
Çölde güneş 
Gökten taş yağar gibi açılırken üzerimize 
Oğullarım sizler 
Sabır keseleri içinde 
Ananızın muhabbetle beklediği zamanlar gelmeden 
Belkemiğimden kurtulur bazen 
Batardınız yüreğime
Oğlum sen - 
sana verdiğim ada ne oldu 
Ya sen - 
sana verdiğim ada ne oldu 
Ve neden her ikinizin adı da 'i' " 
İ ile i yekinerek 
"Herkes bu kez i'dir dünyada 
Artık yok yürek soyluluk ruh 
Etötesi 
Üstünlük bilgide bile 
Babamız sen..." 
"Bana da bir i desen bir desen" 
"Baba sen de bir i'sin kuşku yok 
Saygımız olduğu için baba oluşuna 
Baba diyoruz sana"
"Benim efendim i olamaz" ana 
"Benim babam bir i ha 
na sana" 
"Bakkardeşim 
Biz i dedikse o da bizim gibi 
Bir ekonomik varlık herşeyden önce 
Herkesle eşit bölüşmeli devletin gelirini" 
"Ama sen 
dün benim 
harçlığımı... söyletme şimdi 
oysa eşit eşit almıştık babamızdan"
"Kızım 
O senin dün 
harçlığını mı.. söyle" 
"Hayır baba şaka şaka" 
"Hayır şaka yok baba" i ve i 
"Biz aldık onun harçlığını 
elbette 
kolunu bükerek elbette 
salık verdik i olmayı ona 
olmayınca elbette 
kırmadık kolunu kardeş diye 
ama ilerde 
kırabiliriz de" 
"Aaah" ana 
"sütüm burnunuzdan gelir inşallah 
önce senin 
sonra da senin" 
İ'ye ve i'ye 
"Dur kadın" baba titrek doğrularak 
ve kuşkuyla bakarak havaya 
"kalksın sofra" 
"Ama daha 
baklava var 
maraş işi fıstıklı kuru baklava" 
"Kalksın sofra"
"Babacığım 
Çok zaman ürettik son sofradan beri 
Çok acı çektik 
çok telef olduk 
çok i telef old"
"Bu yezidler 
Dünden olmuşlar bile 
biz evlât mevlat dedikçe 
ah yine de evlat 
larım ne oldu size 
o güzelim isimlerinize"
Sofra uzamaya başlıyor yine 
elim akıyor altına sofranın 
Göz gaga arıyor 
Oyulmak için 
Bir ateşe yatmak için 
Kıvılcımlanarak atmacasıyla hep dürüst kalmanın
Can yakmamaya 
Daha biraz daha 
Karaçan yaralara göz yummanın 
Acısıyla sofranın altında 
Daha 
Sancılı daha 
Bir dünya kurdum kendime
Bir sofra altında 
Bir sofra yüzüne çıkıp 
Bir evden kaçıp 
Bir eve kapanıp 
İki kardeş iki ağabey ortasında 
Bir yanım baba erkek 
Bir yanım ana kadın
Çok sofra gördüm 
Francala içinde iri kristal 
Kanlı sorular
Koşuyor taylar o yöne 
Fırtınadan ayakları tutulmuş 
kısrak analarının 
Ve kaslar koparca geriliyor masada 
Çorba tasından bir giz çıkardım doydum
Birden ateşim çıkıyor 
Dünya bulanık deviniyor 
Şehir kusarak geçiyor kapıdan
Zil 
Ve sesini kucakladım postacının 
Hayır bir ulak bu 
sınır boylarına yollanmış geçmişte 
viyana taşduvarı dibinde hülyaya dalmış 
kenti sonsuz bir kuşatmayla gönlünde 
sevmiş sevmiş... 
Elinde bir ferman gördüm dayanamadım 
(Peki neden bana 
1973 Temmuzunda)
merdivenleri yıpratıyordu ellerin 
Tutunarak bir fetih haberine 
Sarsılarak bir isyan bir yıkılma haberiyle 
Aynı anda mermer merdiven ve ben 
Tüm güç elindeymişçesine 
Sesine bakıyorduk postacının
: herkes kendi içinden: 
sesler şehirden 
"akşam nerelerde kaldı 
denizin dalgalarla kıyıya attığı rakı sofraları 
şerefe arkadaşım nerede kaldı" 
: herkes kendi içinden: 
havada kanat vuruşları
"sen de gittin 
otuz yıl hiç değişmedik 
ne yalnızlık benden 
ne ben senden geçtim ey yalnızlık 
işte şimdi sende gittin elimden" 
herkes kendi içinden: 
"yaz geçip güz gelende 
ecel geçirsin beni 
madem yola gidiyorum 
bulunsun benim de bir el sallayayım" 
: herkes kendi içinden: bir komşu 
Duvarlarıyla 
"Yaşam sevincini yücelt. Hüznü kahrı felan filan 
sen ki onu da alıp gittin 
kanayan İbrahimi (hasta bir akraba)  görmeye gittin"
Herkes toplansın 
Herkes bu kez 
Sesini yüksek bağlasın
Tüm aile susmuşken bir ateşin ortasında 
O ses vuruyor elime sofranın altında 
Havada asılı kalp atışları 
Tümünü kaplayan alan içine bir yüz görüyorum 
Alnında derin oluklar var bir kayayı 
Oymuşlar gibi gözleri
Ağlamaya başlıyor baba "ah benim emeklerim" 
Ağlıyor ana "ey ağlayan efendi 
            gönlümün tacı efendi 
            evimin direği 
            erlerin eri" 
Ağlıyor bacı "ağlar ana 
            ya ağlar mıymış hiç baba" 
O ses vuruyor elime sofranın altında
"Ağla evet gözlerim ağla sen 
Bu gidişin zorları olsa da 
Ağla ki ak çıkasın iniden
Ölüm lokma ağzında açsa da 
Ölüm bu gelen çehresiz elsiz 
Bir gezintideyiz olsa olsa 
Bir de yanımdan geçerse bensiz 
Durup kalakalmışım ortada"
Bir başka ses 
Vuruyor bu sese elimle 
"Köyde en büyük güce 
Yaşamaya sürülü çoban köpekleri"
"Kurşun bitince yok öyle 
Sürdü tüfeğine çobak köpeklerini" 
"Evde en azgın köşede 
Kadınları durmadan çarpıtır su perileri"
"Taşkın ve saf genç kalbime 
Mezar taşı gibi vurur çağın devrimleri" 
"Sen yargılanadur suç vardı güneşe 
İnsan insana gebe ev eve bir öç haberi"
İstanbul kent olarak yıllar önce 
Sürmeler çeker beğenirdi şehzadeleri
aç elini uzat dilenci eline
Biz Dağ Mağara Hikmet Kent İnsan Evren derken 
Bir şarklı şair vardı kralı olan 
Derdi ki kalın postallar giyeceğim 
Bilgelik için değil 
Sığınmak ve izlenmek için dağlara gideceğim
Birinci jandarma işlevi
Biz sustuk 
Mağara hikmet erleri yerine 
Konserve kutuları kustu 
Üç dört beş ölü de kustu
"Anneciğim sen" ben 
Değil mi öyle kardeşim sen daha küçüktün 
Anneciğim sen 
Kentleri tepeden gören yaylamızda 
Bile dolanırdın yabani erikleri bademleri bile 
Karıncalar üşüşen kışlık armutları 
Bakışın avuçlarınla sever sıvazlar okşardın 
Gezerdim yorulmasız kutlu kelimeler ederdin 
Bakarak dokunarak doğadan alıp 
Doğaya vererek" 
"Sahi ben mi" 
"Elbette 
Sen ya" baba 
"Anneciğim sen ne güzel 
Beline dolalı önlüğüne..." 
"Bırakın şimdi sofrada 
Bağı yaylayı armut toplamayı" 
"Rüzgarın döktüklerini yağmurun ve kuşların 
Acımadıklarını 
Evimize taşırdın" 
"Bırakın dedik 
Konuşulacaksa 
Karar konuşulacak bu sofrada 
Evet baba..." 
"Anneciğim sen 
Yaslan koluma dinle beni 
Bak ben bir eli sofranın altında 
Parmağına kimsenin duymadığı sesler çarpan 
Ürküpp korkan 
Bir evladınım
Anneciğim sen bir dağ haberi 
Bizleri dağa sen alıştırdın 
Dağı sen öğütledin bize 
Ben dağa ölü umutsuz gittim diri indim 
Ağabeylerim i ve i isimleri 
Güçle gidip ölüleri inerken 
İkinci ja ja ja ja ja 
Anneciğim ancak sen içten ve derinden 
Anladın inceliği
Ana sen 
Bir dağ haberi 
Taze uyabilen her güçlüğe 
Dağları yıldızlar daha iyi izleniyor diye mi seversin 
Ya evin erkekleri 
Gecikince geceleri 
Korkardık ama 
Dağın kendisinden hiç korkmadım
Hiç bir pusu yoktu dağda senin için 
Ve şehre 
Her gün her an dönebilirdin 
Zaten çocukların senin adına 
Bir temas gibi 
Gidip gelmekteydi"
(Baba kendine gel 
Kendine gel anne 
Bizler hep kendimizde miyiz 
Korkmadan gözgöze gelmek için)
Önce kim - önce sen 
"Dirilen bir işçi olmalıydım öyle oldum ta eskiden 
Gülerek anlatmalıyım anlatarak 
Çünkü çok zaman ürettik son sofradan beri 
Dün akşam sofrasından beri"
"Baba ben" ben 
Yeryüzünü dinledim 
Erkek giysileri giyindim gördüm ki 
Helalinden kadın 
Ve bol ve düzgün çocuk gerekli
Baba ben yeryüzünü dinlerken 
Biliyordum gövdemin tazılarıyla 
Tazelenmedik hücrem kalmadı
Ne aç şu gövdem 
Dursam çağırmasam bile 
Ben bir ışıkla geceleri 
Evimi karartan sevgisizlikleri denetlerken 
Ekmek kemirir gövdem
Mezardan da öteye yeryüzü götürür kişiyi 
Şiire çoktan başladım ama 
At sürmeyi yeni belledim" 
"Oğlum sen 
Seziyorum 
Yoksa anladığımdan değil kelimelerini 
Tıpkı bir avuç sudan başladığım gibi 
Ananın göğsüne yaslanıp 
Sütünden hanlar kervansaraylar kışlalar altın 
                                                               kubbeler 
Demir çelik fabrikaları atom reaktörleri 
Kuş ve balık dili okulları 
Kitaplar uçaklar yaptığım gibi 
Seziyorum oğlum sen 
Kibar ve zarif bir çocuksun"
Beni adadılar beni koydular ortaya 
Karşı duygular çıkarlar
Bende karşılaştı büyük 
Çok büyük olmalıyım ki bende vuruştular 
Ve gövdemin toprağı 
Daha doymadı kana 
Ozan beni harbetti 
Işık beni koştu yine de 
Daha karanlığım çok yerde
/ Ben şair olarak 
Bitmez bir kartal çubuğu tüttürüyorum / 
"Hayır anneciğim Nijerya Çad Uganda da 
Hiç te uzak değil 
İnsan orada da 
Sabah kalkar işleri vardır 
Tıpkı 
Ve sonra 
Akşam sofrası o uzaklarda 
Dilini bilmediğim hoş omuzlu 
Yuvarlak ve işlek omuzlu 
O kız tarafından serilince 
Bizim soframıza da değer bir ucu"
"Oğlum sen" ana 
"Seziyorum 
Yoksa anladığımdan değil kelimelerini 
Tıpkı karnımda bir miktar sudan başladığın gibi 
Göğsüme yaslanıp sütümden 
İnsan toplayan sesli kubbeler çattığın gibi 
Seziyorum ah ah seziyorum oğlum sen 
Kibar ve zarif bir çocuksun" 
Küçük kardeş 
Çıkarıp oyuncaklarını koyuyor masaya 
Misketler atıp 
Bardakları kırıyor 
Mum gibi duruyor ana 
Küçük kardeş 
Sürahiyi kaldırıyor başına 
Bulaşıkları elleriyle 
Taşıyıp sıvıyor dudaklara ve 
Çıktığı kadar sesi 
Bağırıyor 
Mum gibi ben 
Ağabeylerim kızkardeş ve baba 
"Engellerseniz beni" küçük kardeş 
"Pek çok ağaç devireceğim 
Bırakırsanız 
Bir konuk 
Bir meltem olacağım yaprak arasında"
"Ah ne sorumsuz o küçük gezgin 
Hayvan beslemenin
Zorunlu olmadığı kanısında 
İkinci dünya harbi 
Bir izci dalağı gibi şişer iner karşımda 
Genaralleri psikolojiyi 
Devlet devirme tekniğini 
Kadınları bir yakut gibi taşıyıp 
Tükürür gibi terketmeyi 
Çocukları isyan etmekte 
Genç kızları direnmekte yenmeyi 
İyi bilir 
Oto-stop yapmayı bile
Bin dokuz yüz'lerdeki buharlaşma 
Dünya beş ayrı yerdeydi o zamanlar 
Yeni yeni pervaneli uçaklar 
İmparatorluktuk 
    hiç bir eskimo 
padişah olmadı toprakta 
Memurlar solunmuş havaları bir daha 
Taşları 
Vapurları bir daha 
Ucuz kahramanlıkları durmamacasına 
Soluyor cağımızda"
"Haydi bakalım topunuz 
Soluyun şu havayı" 
Kitaplardan bir cümle okuyor 
Oda doluyor kelimelere 
Harflerin içinden 
En yakın komşuya çizilmiş cizginin içinden 
Bir boğa yılanından 
Parçalanmamış bir kuzu geçer gibi 
Geçiyor i önde 
"Haydi soluyun şu havayı" yarı yolda 
Ölebilir yüreği yetersiz olan 
Bir harfin katılaşmasından
"Anam sen bir aslan doğurmuşsun" 
Diyor i 
Yumruğunu kaldırıp vuruyor masaya 
"Anam doğurduğun bir eğilmez kaplan" 
Diyor i 
Elini savurup indiriyor masaya 
Baba bir karışık dalgınlık duyuyor ardından 
Eli hançeresinde 
Can'la hesaplaşarak bir yandan 
Bir pervane gibi uçup çarpıyor cama 
Ve bakıyor 
Uzun uzun bahçedeki ağaçlara
III
Önce kim 
Önce sen bu sefer 
"kızaplam 
ne kezzaplar akmakta yollardan"
"sen ha 
bu kelimenle 
umulmaz senin yaşındakilerden 
bir çevik bir cevval oldun 
öyle ki 
derisinin altı közlerle yoklanan 
kainata ve 
şu aziz ruha 
sarı karıncalaşarak buyuran 
ve şehadat eden 
veşehadet ederim diyen dilin 
ve onaylayan yüreğinle 
o delikanlılığa doğru 
sular gibi büyük 
temiz yüzünü dönen sen"
"kızaplam 
ne kezzaplar akmakta yollardan"
"mendille taşınan sütlerin sonu 
son damlası da akmakta"
"mendille süt taşımak ha 
hah haay" i 
"ne yalan ne yalan" yine i 
"tanrı kıysın sana" ama bu 
"an'nee"yıllar 
"ah başladılar yine" 
"hem söylüyorum 
hem de içim yanıyor efendi beyim"
"bre hatun 
sen 
hep söylemiyor muyum sadece 
bütün bunlar olmayan bir ev 
düşün diye"
duvar açılıyor 
ve içinden duyuluyor sesi 
"neden biz onlardan efendiler 
el sayısınca da 
kas sayısınca da 
baldır bel kürek kemiği 
ve dalak sayısınca da beyabiler 
çok olmayalım 
Zaten - 
efendiler beyabiler 
hakkımız daha ilk dünya yıllarında 
okul yıllarında efendiler beyabiler gençbeyler 
neler neler olmuyolar 
ölerek" 
Bizim çocukluğumuzda övünecek olanın 
Aşkıyla 
Buyrun gençbeyler beyabiler
Duvarlardan duyulan sesini 
Bismillahcı diye maruf 
Yatıya gelen bir dağ aslanı 
a l'ocasion de la fête rational
"sevgili beyim 
ne yükler geçti üstümden 
otuz yıl önce pazularının 
şimdi - 
şekerin 
hipertansiyonun 
emekli maaşın 
tümbelan az inancın"
"hatun 
maraşlı hafife almaklığını bırak 
kader ironimizde 
daha ne tenhalar yazılı olmalı 
evlat acıları akan"
"ah et akan" 
"çocukk" 
"çorba geleneği insan tutması el yakınlığı 
taze soğan yer sofrası 
eski dülgerlikleri cömertlikler 
kanlı geyikler akan"
"zaman kalfaları 
takvim başları" 
Bir mesele var 
"zamanın kutbunu sordu abdülhamiti sani" bir azim seda 
"aradık kanter içinde koştuk 
nice köşker iplikçi rençber dervişten geçtik 
öyle olduk ki candan / verilen mühletten geçtik"
"zamanın kutbu sendin ey abdülhamit" 
halk dedi 
"efendiler" sese ağız olan duvar 
"geç beyler" i'ye baktı 
"beyabiler" bana 
gözlerini kısıp 
eğilerek taşlıklarına sahillerin 
dünya sakinlerine
ses kutularına 
ses kapılarına hayvanlara açılan tabiat 
önemli 
bir söyleve başlıyacağını anlatan 
bir çehre yolarak elindeki tomardan 
"efendiler" dedi 
"fatih sultan mehmet han 
istanbula girdiğinde 
bir dilbir vardı 
öyle güzel 
güzeldi ki 
yurt gibiydi döşü 
padişah değer verse yeri 
koştu 
atının önünde öptü yeri"
"beyabiler içim nasıl titrer bilseniz 
önüne gençler gençlikler 
fetihler serilen sultanı"
"tümü izinliydi bahadırlarının 
velilerden"
ve geriliyor geriliyor şimdi 
"düşünüyorum da halkın 
bir çelik yay gibi çekilişini 
kendi et duvarının 
gerisinde devinip"
(padişahım çok yaşa 
demişti. İhtiyar bir kadın 
bir kent valisi ile gittiğimizde köyüne)
<end>

<start>
Hac yolunda bir merhale 
Kalbin ve cesedin azık yeri
Tekkeler zaviyeler medreseler ve ulema 
Yemiş yüklü ağaçların kolları kökleri
Saf ve seven bir göz gibi bakan şehir 
Şimdi tüller arkasına geçmiş gibi
Büllbül yolar dudağını 
Bakınca kara aklın batağına
Yetmişbin şehit 
Sayısınca billur kase
Öyle bir sarsan ses 
Gür gümrah dalmış Hak'la yarenliğe
İçinden akan nehir 
İki yakayı çatan nehir
Ak durmadan ak 
Yetmişbin kola ayrıl beş kıt'a ak
Sarıklar kan oldu 
Ak sakal kan oldu
Demek bitmedi kerbela 
Hama kerbelası dehrin
Nasıl kuru dudakları devlet olduysa Hüseynin 
Şehit ağzını değdir üstüne ölü kalbimin
Bülbüller anıp susar sesini 
Nice tevhit çekti dillerin
..ve üstüm başım perişan benim 
Elim hayret kısa kamalarım kayıp
De şehit nefesini değdir üstüne ciğerimin
<end>

<start>
Verimsiz bezgin 
Geçti günler 
Uçtu çekip karnından kopardığım tüyler
Şen miyim martıları koluma takarak 
Bir güç denemesiyle pazularım 
Kahverengi-kendi kendine canlı-kabararak
Birara bütün kuvvetlerim elimde 
Öyle ki dalgalar gibiyim 
Bir okyanus kalbinde 
Çevirdim hem üç kere numaranı 
Birileri bir cumartesi 
Müthiş morarıp genişlediğini bildirdiler 
Şaka mı bu hayır şırrak bir şok 
Üzülmüyorum korkmuyorum ağlamıyorum 
Sadece 
"Melenkoliniz uğradı" diyor pansiyoncu kadın 
"Haber vereyim dedim yoktunuz dünden beri 
bekliyor odanızda"
Elimle 
Kendi elimi tutuyorum 
Yan yana gidiyormuşum gibi kendimle
Ah yine bir aldatmaca durma koş 
Bu ses 
Telefonun olabilir 
Yineliyorum kendimi 
Önüne itiyorum hayalinin ölü seslerin
146 31 çift sıfırdan 18 çalıyor 
Kaldırıyorum ahizeyi 
Mazara şu 
Beton kalıplarının içine akıyorsun harçla
Gelebilir miyim mümkün mü 
Vıdı vıdı çenebaz sokaklar 
Düşman baltalar vitrinler yola doğru küstah 
Gelir miyim dersin 
Yaban çehrelerin tırpanlarını göze alarak
Koca kent bir sancı dayanamayıp kalabalığa 
İlk eczaneye dalacağım 
Hani şöyle birden sessizlik yumuşak 
Minik hafif eller cam tezgahta 
Sürüngen
Em 
Aspirin
- Bana bir aspirin 
- Kutu tablet? 
- Farketmez 
  Isırmasın da timsah gibi
Ilık kocaman bakışlar 
Şaşırmak isteyerek
Biri saklasın beni 
Eskilerin yüzaklarından
Bir incelik gösterin 
İncinmesin yüreğim
Hala içerdeyim dikkatle bakıyor eczacı kadın 
- Otuz liranız yok muydu 
Olabilirdi sancıyla susuyor bakışım 
Biri bağırarak konuşuyur 
Biri giriyor 
Veya öyle bir sükut
Başka? 
Hava sıcak nemli ağır 
Ağustos temmuz
Kuru havaları arıyorum 
Bir de isteğim var 
Dişlerim onaltı yaşımdaki gibi olabilir mi bir gecede
Bakışlar boşuna 
Kırmızı dudak izleri mektuplar boyunca 
Bir yalan
Ansızın uyanıyorum her gece 
Biliyorum bahçede dolanıyorlar 
Solukları kapı önünde
Beni istiyorlar 
Onlarla yemek yiyorum düşümde
Kendimi yalnız bildiğim her gece 
Yalvarışım ağlayışım 
Cenkleşiyorum kendimle
Medet 
İmdat
Bir ses kaydına 
Upuzun iniltiler bekliyorum 
Danışman olarak gırdapları 
Yeryüzünden arta kalan bütün deprem kırıntılarını
<end>

<start>
Daha dün sesler 
Hatta insan sesleri 
Karın altındaki 
Toprağın içindeki köklerde
Toprağın altındaki bitki kökleri 
Ne sabırlı bir rüya 
Çektikleri 
Beklerken kesilirken çürürken
Toprağın dokunulabilir teninde bahar 
Yani şöyle (Dönüş yapıyorum)
Biz görenedek 
Çiçekler dağlara yamaçlara 
Vuranadek 
Bahar, derisi altında yaşamanın
Bir inek yayılıyor orda 
Bitkilerin karanlığında
Bir sümbül 
Yeri hazır 
Gelecekte uzak bir iklimden kelimesi 
Demir bakır 
Tuz granit 
Bütün madenler 
Suyun büyük çeneli ağzında
- Çalkala
Bahar 
O sabah 
Hamile bir kurt gibi yürüyor dağlarda
Azığım koynumda 
Uçuşan rüzgarda 
Bir ipekli fular gibi boynumda 
Bahar
Bahar 
Celladımızsın sen benim 
Yaydığın etlere bak
Yeraltında akıyor esintin 
Sesini işitiyorum 
Yüreğimden bir adın daha geçiyor 
Derken 
Serpilip ırmak olacak bir su kalkıyor 
Kımıltısız kuru topraktan
Düşünüyorum
<end>

<start>
biraz yukardan 
taş et 
ot mu yoksa 
taşetot 
alır şaşmadan 
gündüzden geceye geceden gündüze 
ve bütün geleceklere 
çağırır şimdiden ve el koyar 
ne varsa 
ne dökülse küreden
güneşi çıkarırken toprak 
bir de süsler koşturur insanoğlunun 
bir günlük atını 
sıcak el üfler güneşi karnında köpükleriyle 
bir göl huzurundan tutşup 
başlar yanmaya 
ve seslenir yüce dağ 
serin 
toplar kartalı yılanıyla
atlasın omuzlarından gencecik kayalar 
eğildiler bir mermerin önüne
koşunuz ak saçlı bulutlar 
denize yakın 
bir çakılın kızgın yapısında 
güneşle ilk kez selama durmuş 
narin gövdeli soylu karınca
baş köşede 
bak nasıl 
denizin tanrıça köpüklerinden 
bir de mermer balık 
bir karanlık şehre 
üstün nöbetçilerle giriyor
bunu gelecek çocukta olmak için 
beklemek daha sonra 
önce sipsivri bir başın 
balçıkla Afrodite 
merdiven dayayıp çıktığı 
ağaçların huzurunda 
onlar ne diye çocuklarını 
balçıklara
III
rüzgâr da koşar 
nasıl sever misiniz 
ya kim bilir hangi sevincin 
hangi gerçeğin çiçeği 
göz nuru 
hangi hangi geleceğin 
ağacı gelir dize 
çılgınlık gibi mutlaka 
ışıklı imkan içinde
Sol burna mıknatıslı demir halka 
acıklı hapşırır diye belkemiğinin 
durmadan mutlu geçmişini
Ananız ve babanız 
balalan ağızlarıyla 
onurları durmadan azalır.Döllenirler 
ve başımızın içi cenaze
bir cama bin çekiç 
başınız cenaze 
canlı tabutlarınızla 
kutupsuz kıblesiz 
hangi putun önünden geçmektesiniz
Can akıldan geçerken üstün gemi 
gelir yaslanır bir direğe 
kızkardeşini kanıyla diz kapağını 
göbeğine bir haç getirip gölgesine 
aleksandirina usulü ağlayıp 
nereden nereye ün saldı
Su demek ki taşın çakıl cinsinden 
zamanla toprak 
incecik zar kesmekte 
çok 'mahirdi' 
Ona 
İlyada nasıl kendine benzetip 
bakmışsa bugüne
gün ışığında bütün limanların 
nasipsiz gemiye 
sanki başka liman duruşu gibi 
tanrıya yabanlaşamış 
canların güneşi
Ne demek şu beyaz göğüslü 
ince yapılı dansöz atlarla 
iki lata uzanmak 
kutsamak için 
svinç getiren 
büyük yorgunlukla sevinç getiren 
durmadan değişen ve yeniden gelen
kambur 
o lezzetinde iştahlar getiren 
köpükten kör balığı
... kutlanmaz göl ve toprak 
temiz bir bilgiyle geçilir ellerine 
su ekmek ama bir çift böcek 
bir biri alnından 
biraz tepeye 
gerçekten biraz da tepeye 
ne diye 'gidiyorlardı'
Düştür bağırır şimdi şarkıya 
onlar eğilip geçiyorlar 
gelir okyanus ayaklarına 
En derin anlamlı tepenin 
elleri şarap ağzında gülünce 
Başları bir baş dönme anaforunda 
yaşamakla erkekçe kaybediyorlar 
ölüme ''mahcup''bir rölans 
damarlarında koşan toprakla süslenip 
ışığa pas diyorlar 
intiharla gizlenip 
hatırlarken çocuklrın sevinçle 
ve babalarıyla ilk boy resimlerini
biz işte hepp soylu yapılar
ıslak taş gemide huysuz 
uzakta ilk gülün akrebiyle sevişmekten 
bi tek sarı ve sarsılmaz sesine güvendiğimiz 
kanaryayı katlettik
<end>

<start>
Şarkı ve oyma dudak 
Sağlam gözleri 
Ve yandan bakılınca 
Uzun yüzünde kabartma bir deniz
Bütün kuşlarla gidilir yanına 
Sıhhat'i bir hava seçilir dolaptan 
Bakılır en arkaya durmuş evin 
Acısız aynasına
Bu yaşamak sezonu çok memnun 
Yay gerip ok atan
<end>

<start>
Gaflet 
  Padişah kılındın 
  Bir gövde mülkünde 
  Ömür ve devlet idin 
  Kara zünnar belinde
Bir yürüdün bin düştün 
  Gölge içinde yüzün 
  Kara leke o siyah 
  Neyin gölgesi düşün
Uyanış 
  Gece yarısı uyandın 
  Nerede düğüm, aradın 
  Yanıyor akıl ve alem 
  Vakit kapı vuruyor
Nefes alıyor veriyor eşya 
  Mekan hem, hem zaman kayıyor
Çatıyı çatmış biri 
  Ete can katmış biri
Derken 
  Yürek aklın koynuna giriyor
Kıdem 
  Kim baş eğik girdi 
  De eli boş döndü?
Düşüş 
  Kim başı dik girdi 
  Kibir ilinde yitti
Korku 
  Tevbe onuma, kalın boynuma 
  Tevbe bunuma, ince boynuma
Reca 
  Bohçam boş 
  Öteberim eksik 
  Azığım kuru 
  Canım aç
Yüzüm sana çevrili 
  Adımım sana 
  Irmaklarına 
  Bir lokma suyla geldin, su denmez 
  Kabul ola affola
<end>

<start>
Hızla yol alan dünyanın sıcağıdır başımda 
Geriye kalan hayattır yoran
Aklınla yapayalnız başbaşa 
Nice alevli geceler geçtin
Toprağı yaymış ev sermiş üstüne. Nerde o bayrak arayan 
Kurt kancaları ancak bir odadan ötekine sarka
Kadınlar ki çocuğu gezgin gibi dolanır 
Aydınlık bir mağarada kalınır akşamları
Hızla sular aktı üzerimizden 
Ayaktayız ama ya bu kurşun damlaları
Küçücük bir kurt oydu can evimizi 
Taş gibi ağırlaştık gözümüze indirdik tenteleri
Dedeler neneler yaşlı denizlerde 
Gittiler güneşin şavkına, soyunup sahile yorgun dertleri 
De hazırlanalım kahramanlık gün doğmadan kalkmakta 
Bu çocuklarla yolumuz ilelebet Allahla yürekleri
Ey Zarif yine başını örtüden çıkardın 
Çok bal döktün yine yaktın gemileri
<end>

<start>
Hırsından ağlıyor sahilde kayalar 
Bu ceset dünden beri 
Sallanıp duruyor sularda
Sahilde kayalar 
Lodos şiddet 
Bir hatırlatmayla dövüyor karnını
Değil kumsallara 
Güneş altında köpükler yaladıkça 
Bir ince tabaka parlak ıslak
Nemli 
Hayvansal çağrılarla ürpertici 
Kumsalda değil
Şehrin 
Kalabalık vapurları geliyor bu iskeleye 
İşte şurada o kayalıklar
Korkunç martılar kirli siyah ve iskeleye 
Kirli ve herşey var suda 
Yıkılan bir dünyadan kopmuş
Şurada bir kalasparçası olacak 
Dünden beri 
Hantal
İşe yaramaz mı 
Kopmuş mu can damrından 
Unutulmuş mu
Atılmış değil olamaz da 
Sırtüstü yatmış bir kadın göbeğinin üstünde oğlu 
Hoplatıp oynatıyor
Hırsından ağlarken sahilde kayalar 
Kuvvetli bir başağrısı gibi 
Bir ceset bıraktı sahile dalgalar
<end>

<start>
Sarıkamış tren istasyonunda bir deli 
heeyt derken. - hamallar 
Ve gülüşüp itişen çingene çocukları - 
Kaçışıp yeniden deliliğe sokularak 
Kızgın giysileri içerisinde 
Zaptetmeye çalışıyor gibiydiler azgın 
Ve alıp götüren uzuvlarının uçurtmalarını
Deli şey zaman zaman 
İçine kıpırtı ve atılma gelen 
Bir urgan gibiydi ellerinde
/ hâlâ
         ne kapıyı ardına vurdurup 
         ciğerime tortulanan havayı dışarı uğratan bir 
                                                                        (mektup 
         ne bir rüya/
Ah 
Üstüste iki gök kuşağı 
Yaptı dünkü yağmur ve batarken 
Bulutları iteleyen güneş 
Boynunda ekmek tenekesi
Boydan boya yırtık pis ve dinçti çingene 
Önde azapsız - 
İstekli bir kadını sürerek 
Ormanın eteğinden 
Yamaca vuran sığır sürüsünü 
O'va-lıyarak bir yandan
Otuz yedinci gün 
İri kıyım bir dağ adamı 
Tam yirmi mayıs günü 
Kır çiçeklerine bakardı korkarak
Zor geliyor kaynağın kuş konuklarına 
Eğilip suyu vardırmak gagalarını - gergin ve esir 
Hür vurmak olmasa kanatlarını 
Rahat ve güven dolu sıyrılmak dalların yanından 
Aşağılanır (mış sanki)   yaşmak
Zahire nöbetleri,bu gece sabaha kadar 
Elektrik binekli bir gidip gelen - bir köylü 
Harbe giden - ünken tüm silah çeşitlerinden 
Rahat kelimeler bilen zor bilmeyen
Zaten esmerin - güneş nasıl birikiyor gövdemde 
Ellerimin köklerini emiyor toprak
Bırakmak 
    -tanrıya emanet hasta kadınları 
     razı olmak mesafelere 
     ikiz bir ben'i bırakmış gibi geride 
     fısıltılar yüksek itiraz vuruşlar duymak 
     kendi öz sesinin içinde
'cam kesiyor göğüslerimi 
boynuma zümrüt bir gerdanlık atmışım'
Sarıkamış tren istasyonunda 
Bir deli üç hamal bir ben 
Altı çingene 
Mektup yazdıran bir Kötek'li - bir manav duldusı 
Yolda - sofraya tabakla konmuş gibi 
Hızla berilip kaybolan bir kurt sürüsü 
Güneş 
Ve birden 
Herkesi saçak altlarına fırlatıp atan 
Sağnak. - bir kuduz nağrası
<end>

<start>
Tabiata çıkıyorum 
Göğsüm bir müzikle 
Vuruyor ritmini 
Dinliyorum hüznünü sendeki güzelliğin
Başımda fırtına bir taç 
Unutulmuş padişahlıklar
İpiri gözleriyle uyanıyor 
Şu gündüzden kalan mesele 
Bir hatip bir kuruntu 
Rutubet ve ukalalıklarla dolu bir debdebe 
Başını koyduğun yastık 
Bir yılan sürünerek geçmiş gece 
Hadi bir sonuç yaz bir teselli uzat 
Göğüs ağrılarına çırpınışlara 
Korkulara 
Ve bir çıngırak gibi öten zamana
Kolye gibi taşıyorum boynumda 
Varlığını onun 
Bir ceylan tutuyor ağzında 
Kuşlara takılıp gidiyor aklım 
Hergün kaçıyorum 
Yoksa gülüşün
Gelip siyasetten kozmatikten sözedişin 
Bakıyorum aleve dönüşüyor bir çırpıda
Dost 
Bu eli sıkı tut 
Çarşıda evimizden uzakta 
Bir pazu güreşi varsa kaybolmayalım
Geçecektir daha daha 
Günler 
Bilmeden kavramak nasıl
Zirvesine göz koyduğum dağlara bak 
Koşup takıldığım çitlere bak
<end>

<start>
O güzeli bana verseler 
  Tombul kuzuların aşkına 
  Yaylalara atlas kilim serseler 
  Tombul kuzuların aşkına
Yayılsın topraklar, aşıklar gezecek 
  Feryat, taşları sızlatıp inletecek 
  Başa gülü sümbül örseler 
  Tombul kuzuların aşkına
Ayrı kaldım ağlar inlerim 
  Dağ kavi, iklim sarp, çarıklar delerim. 
  Bağrım yosun tuttu bir görseler 
  Tombul kuzuların aşkına
Kaval derler, dertli yoldaştır
  Bende iki, onda dokuz göz vardır
  Nice sersefil olduk bir bilseler
  Tombul kuzuların aşkına
Geçiyor bulut geçen ömürdür 
  Gece mi, saç mı, hayır kömürdür 
  Zarif çoban oldu görseler 
  Tombul kuzuların aşkına
<end>

<start>
İşte doğa işte ben 
  Karşılıklı bir sabah sohbetindeyiz 
  İnce ağızlı kelebek sancağımda 
  Çekirge dikkatli 
  Serçekuş 
  Gagası avucumda
Tablomuz hazır 
  Aslanla kaplan yanyana durdular 
  Tam yol kavşağında 
  Yerlerini aldılar
Kaslarından yayılıyor bana 
  Eğilip almanın 
  Bulup koparmanın değeri
Tilki göz kırpıyor 
  Mevlana'dan bir deyiş aktarıyor kartal 
  Şahin yarı yoldan dönüyor 
  Güvercin rahat bir nefes alıyor 
  Alçalıyor 
  Ve konuyor kanıma
Tablomuz resmimiz tamam 
  Kimse eksik 
  Kimse fazla değil 
  Bir sensin beklenen
Bu sabah ta uzaklardan 
  Duyuluyor dişiliğin
  Bir pars mısın sen! 
  Defter arasında kurumuş toprak mı 
  Bir ses 
  Bir ne
Kolay değil 
  Dağanın ortasında 
  Hayvanlarım tırtıllarımla 
  Kalın gövdeli ağaçlar 
  Birbirine girmiş sarmaşıklar 
  Bu hürriyetler arasında 
  Seni beklemek
Mavi çocuk mavi ışık 
  Nerdesin 
  Yine bir bakış mı kaldı aklında 
  Yolunda azeri kamalar 
  Yamyam halkalar 
  Ah hayır zor değil beklerim daha
Doğa hazır 
  Bir kum saati gibi akıyorsun bende 
  Biliyorsun suçlu olan saçların 
  Vadedilmiş bir küçük parmak bile değil
Güneş yerine aldı 
  Geceden kalmış bir yarım ay da burda 
  Derken 
  Bir telefon meleklerin 
  Odaklandığı küreden
  Anlattım ona telefonda herşeyi 
  "Ya o olmasaydı" 
  Ya sevmek olmasaydı" 
  Düştüm oyalandığım kayalıklardan
Tabiat sönüyor şimdi 
  Kaplanlar 
  Gerçek kimliğine dönüyor
Tilki ürkek 
  Aslan geyik avında
Şimdi korkularımla 
  Başbaşayım 
  Kum saati 
  Devrilmeyecek bir daha
<end>

<start>
Sopalar taşlar avtüfekleri 
Ve içi içine sıkışmış bir toplu tabanca
Belinden orta etinden 
Cılız çelimsiz bir elden 
Toprağa çekmekteydiler köyün bütün erkeğini
Sebebi iki kalabalığı birbirne tutuyor gözlerin 
Gamzen için ne kanlar bağırıyor 
Delikanlılar uyuyamıyorlar yataklarında
Bedenler 
Toprak ve deniz ve kıyı ve dalga gibi 
Birbirine çarpa çarpa
Düzgün kurşun girişleri hafif morarak etiçine 
                               yutuşlar 
Saçaklı kurşun çıkışları et ve kan parçalarıyla 
                               kusuşlar 
Delikler ezik çöküntüler 
Yırtıklar alıp açılarak 
Dantel perdeli camda kayan gölgen için 
Ne kanlar akıttılar toprağa
Kalabalık bir kadının ortasında duruyor 
Rüzgar yüzünün tabakalarını açıyor
Binbir renk ve işleme donanımlı başı 
Ve.Gözyaşı çanağı şimdi kafatasları
Ağlayan erkekler. - dayıoğulları emmoğulları halaoğulları 
Kurumuş çatlamış elmacık kemikleri 
O ayazda o güneşte incecik hassas tenleri
Bu kez kırk yaşındaki gelinin kocası 
Yatağını boşaltıp toz toprak içine devrilen
Ne gürültüyle ne haykırarak ne de kahkahayla 
Ne son,solukta öç öğütleyerek 
Ne de kadınım arkamdan gel diyerek 
Ne yarı ne yaranı görerek gözü 
Bir karnağrısına uğramış gibi 
Kıvranıp büzülüp ölüm korkusunu giyip iğrençlenerek 
Ölürken 
Başucundaydılar yaralarından beter bir bağırtı 
Koparan karısı.Erkekler hısımlar 
Kalplerini daraltan can verişi önünde 
İncecik gergin yırtabilir yürekleri
Bütün evrene 
Eğilip yanaklarından baktılar gelinin
Şimdi çarpılır köyün ağzı 
Bir yabancı saçı taradı ev 
Şimdi köyde cami bile gurbet olur 
Ayrılıp iki yana hızlanmaya başladı mı şunlar:
evler toprak kapı köpekleri bile ağaçlar bahçe çitleri 
Yanan ateşin dumanı da 
İki yana geçip karşı karşıya hasımlanıyor 
Köpeğin yanında adam adamın yanında duvarlar pusu 
kayaları.Kayaların yanında bacı ana kasları baldırları 
çocuk şeyleri hınçlar ve beddualar 
çaylar 
Dereden gıcırtılarla insan boğar buz kristalli sular 
Buz gibi anlarda boğuşur hasımlar 
Yün yorganın sıcağı vurdukça düşte 
Şehvete serilinir ya kan çıkarmaya 
Ve hergün havada bir asap bozukluğu ve olanlara 
Tabiatta bir uyma zorluğu kuşlar ötemez gibi
Uzun vadiler düzlükler aşarken büyümesi durur ağaçların 
Sesi insan öldürmeye giden kurşunların
Ve susunca 
Kama düşüşü bir zaman başlar 
Kalb ete ve ruha aynı anda açılır 
Cine ve meleğe 
Zulme ve hilme
Zaman ağlyan kadınların 
Zaman kendi pervasız korkularını yaşayamadan 
Ölümü en keskiniyle bile virajlarda bile izleyerek
Ve kana çobanlık eder çocuklar 
Seyirtirlir ki kopar düğmeleri uçuşur mintanları
Güzel başın 
Mermer akmalı yanyarın 
Güzel adalen
ellerin ne maharetler edindi 
asla maymun değildin 
topraktan geldin nice sırlardan geldin
- Kanındaki masallar destanlar masal harpleri 
Yoldaşın melekler 
Herbir yanın imparatorluk emanetleri iken 
Tüm bunlar öfkenin şimdi -
Ayağı altında çiğnedi kan hesabı sormayı 
Vurmaya gidiyor yine de o ve o 
Bakabilirliğe açılan ve gözlere bakan 
Ağlayan dudakların 
Gergin pürüzsüz güzel kana ve güzel şehvete çeke
<end>

<start>
Ve solmadan güller 
Lahitler verdim
Sokağımızda yatan bir serinlik vardı 
Saklambaç bile oyna(ya) mazdı çocuklar
/bir dağ çekilir bir serinlik vardı 
aralanıverince o küçük 
sedef süslemeli kapı 
sandım ki yine o görünecek 
kaplayacak bütün karşımı 
küçükken rüyamda gördüğüm 
o güzeller sultanı/
Bir ara bağlıyorlar beni 
Yoksa gidiyorum ki mezarları sallıyayım.
<end>

<start>
Aşk çocuklar parlayınca görülen ışıklardır 
Işık yüreğe varınca yorulur çeşmeler 
Aşığın avuç açıp  doldurduğu  sularla 
ki ölenler vardı sularla küçüklüğümün oralarda 
Elim yarım ve bilgisiz uzanarak 
Herşeyim çocukluğum 
En yakın nalbantın ağzından kestiği at 
sarsılınca ayağını büküp başlamışlardı 
güçlüydü nalbantın çıplak kollu adamı
Oyuncak atımla yolum düşerdi şehrin şanlarına 
sokağı dönerdim 
kaplanları karanlıkağızları arap bağırlarını 
zayıf çöl savrulu arap bağırlarını 
anlamadığım koşuyu birden bırakır ağlarken 
Birden kaybolan oyuncak atlı çocukları dönerdim 
Küçüklüğümün oralarda dehşetle devrilirdim 
Nedeninden hiç bir şey bilinmeyen 
Sen ey şanlara
Mahallede tuhaf bir korkuyla erkekler dolanırdı 
Ender dururdu kadınlar
Demirinde gül suyu şişeleri asılı pencerede 
Duvarlarına akrep tutturulmuş oda 
Duvar gezinirdi akrebin altında 
Duvar loş akrep sarhoş 
lambanın o büyük şafağından sonra 
gidip gelirdi mutfağa
kilerde kirpilerin çuvalların dibinde 
peynir küpünün  içinde 
Çocukları
Asılan kocası 
Kurşunla delinen akrabaları dururdu öper gelirdi 
Kan güden bir yaşamayla gider 
Kan güden bir yaşamayla gelirdi hizmetçi kadın 
Öyle sanırdım ben oralardım çocukluğumdu 
Beni bağrına bastırırdı 
Gözümü gözüne kaldıramazdım 
Kaşlarının dibinde kuytu 
ilk gelinlik mağarası 
Ağzının içi mor kat kat pütür 
Sonra duvar 
Demir 
Gül suyu şişesi 
Karşı pencere
Sabah nalbant hala durur beynimde 
Çocuğum öylece uyanırım 
Pek bilmem
Alt katta sivilceli bir oğlan 
Anası civcivleri ağaca saçar 
Yağmur toprak süyüklerden sallanırdı 
Taşlıkta kavun çekirdekleri kavrulan evde 
Sıcakken ateşin üstünde 
Kentteki kişilerin elleri tavanın içinde 
Alıp avucuna konan kabuksuz kavun çekirdekleri 
Alıp değdirirdim dudaklarımda kabaran deriye 
Kızgın
Dudağımınuykuda sevinçle yarılmış derisine kızgın 
Parmaklarımın civa akan ucunda 
müthiş azıcık kaygan 
Kavun çekirdeğinin batan sivrisine 
Ağzı kanasın diye nalbantın 
Kestiğ at
Çocuklar kişneyerek doldular avucuma 
Annelerinden koşan babalarıyla kovalanan 
Sarı ve siyah başlarıyla 
Ölümle boğuşa  boğuşa onu kaldırım taşlarından çekerek 
                                                               üstlerine 
terli yüzleriyle yapıştılar ellerime 
Çocukluğumun orda en bülbül yerinde 
Nalbanttaki atın içinde şah duran korkuydu 
Zahmetle taşıyıp beraber kurduğumuz bahçeye 
Atın içinden bedeni yırtarak 
Fırlayan korku 
Ta kendisi bahçeye kurduğumuz salıncak
Çocuk başluktayken ölüye asılı kalmak
Annenin sesi her evden 
Şehirde her baş dönmesinden 
Çocuklara çıngırak gibi duyulur 
Annenin elinde birden tahta kaşık kırılır 
İçini bastıırır raftan bir kaşık daha alır 
Ocaktaki  çorbanın önüne çömelmiş 
Düşüncesi suyun şeytanına çağrılır 
- Hangi salıncaktasın çocuğum ipi iyi tut 
  Annenim ben 
Yaklaşır kan kokusu yere vurur 
Burunda ve orada iyice kan bulunur
kaplar koşuşan bağrışan yüzleri 
eğilirler bakarlar 
ki tırnaktaki noktadır 
cansız bedene tırpanını geçirmiş 
çarşaf gibi büyüyen
Bayramlar oyun arkadaşları kuşlarla 
Güzel seslerle yaklaşır 
Tırnakta beyaz nokta olunca parmağa halkalı şeker 
Ölüm ve korku beraberce toplanır 
Dernek kurulur 
Her kadında bir çekmece açılır ve kapanır
Ey alın beni 
Yuvarlak ve dalgın kalayım 
Arkamda dik ve beni iterek kendine çekerek 
taş ve yerinden oynamaz 
Oysa onlar kuşlar gibi uçar durur 
İçine yukardan çiçeklerr savrulur 
Havuz cami havuzunda 
Kımıldayarak yatan minare
Size çağrıldığım çağlarda 
Açtım çekmeceyi onları siyahla boğulur buldum 
Çocuklar çılgın gibi oturuyorlardı ntahtalarda 
Ellerinde kırık aynalar ve aralarında 
Esrarlı bir hayvan dolanıyordu 
Falakanın ipiyle kıvrılan tahtası arasında 
çünkü falaka asıl her yanda 
Sıkışmış gibi gözleri 
Hain bakıyordu çocuklar 
Elif eşer 
Be beyazlatır 
Te terkeder 
Büyünür ferahlanırdı 
Bol güneşli kapıdan önce kaşları boz sakalları 
arkasında bol entarili içbükey kızları 
Yorganların ısıtan nakışları 
Cim
Kilimler süslenip yangının önüne serilirler 
Kan ve ateş  beraber tadılırlar 
Buyurulur yayıklar az gelir 
Sabah ışığında uykulu çağda 
Bir çocugun aydan anlayışına 
Hamur ve tandırda çobanın kaval solukları 
Karacadağ bir deveyle aşılır 
Karacadağa bir deveyle varılır 
Ve hemen Karacadağ bir deveyle vurulur 
Kayalara ezan bağlanır dağlar kutsal kılınır 
Sular baş baş ağırlanır çünkü baş suya uzanır 
Kıl çadır ve deve ıhh 
Ihh ya deve 
Hoca 
Hocanın iklime emir veren karısı 
Ve çocukları kavrayan kızları 
Ve onları kat kat kapalı dizlerinde 
Pekmez ve ekmek duran sinide 
Biz güvercinlerdik yüksek ve gizlice 
Değirmenden 
Üzüm bağlarından gönderilirdi onlar gönderilirlerdi 
Elif Lam Mim 
İçimizin fatihleriydi bürürlerdi 
Güzelce 
Muhteşemce
Sen büyük ve yeşil renk ayrımı 
Seven bileğimin tuttuğu dostlar 
Çocugan kokuları havlayan masal şahları 
Oradayken kilerdeki torba yığınlar 
Geceyi kapının  önünde geçirmiş 
Deve kervanı 
(ve birden manzara)
Sal fıratın ortasında ve çıplak insanlar 
Boğuşurlar tutunulmaz gediklerinde 
Ekmek taşında
Çocuklar doğayı çeviren dehşeti arar 
Sorar.Rüzgarı tutar bırakmaz 
Sorar bırakmaz 
Bıraksa sal devrilir 
Tavşan yavruları bulur sever 
Salın ipini öper 
Su uysal kalır
Çocuğun saflığına denk 
Sincap elinin altında 
İnsanı koruyan suyu uysallaştıran da
Büyükler huysuz 
bir şehre gitmek ötekinden devrilmek 
Ana suya bakar 
Saçının tellerine korku takılır 
Bilinmez çocuğun 
Isırırken ananın yanağını 
Ya da kırarkaengül suyu bardağını 
Dost tuttuğu melekler 
Hep oradadırlar
Bayramda içinde buzlu su duran sürahi 
Hıdırellez çarpışı kırların mutlu çarpışı 
hapisane duvarının süyüğünde 
İçinde tozlu balıklar soluyan sürahi 
Ve atlı meydan yokuşunu başında 
Kovulan cinleri toplamış bir deve 
Bir hecin deve 
Kudurmuş ve ağzından köpükler saçarak 
Koşarken kalabalığa korkmuşum bir yalın kılıçla 
Başımı düzlemişler dizlerimin  arasından kurtarıp 
Yüreğimi bir hançer başıyla 
Delip yırtmışlar iri yaralar açtığım yatağa
Gökten tarlada sürüneni gören kartal 
toprak damları uykuyla ayıran oymaklar 
Yukardaki her şeklin altına bir döşek açılır 
ses bastırılır sıkıca kapatılır dizlerin arasındaki yumruğa 
uyku o kimbilir hangi dağın ardından atılır 
rüzgarla soğuyan alna sançılr 
yıldırım sıkışık bekler 
sevenin yumulmaz gözünde kan birikir 
yatağın içinde savrulan eliyle akrep düğümler 
akrep biriktirir 
son had son saat 
toprak dam Dağ başı Karanlık Uyuyanlar 
seven dayanamaz kımıldar 
birden yıldızlar dökülür
dans dans içiçe gök dans 
üşürler bir anaya çarpılır atılırlar evin üçlü düzenine 
azap sağanak tutturur mevsimler kapılarla sakatlanır 
dolanırlar kırık camlarını pencerelerin elleri parçalanır 
çene deler yorganı çenenin ucu baygın sıcak 
uyuyan bedenleri uyanmayı vuran bilinç 
bu  et onların mı kolları hangi çıkmazda
onları alıp götürüyorlardı onlar yatanlardı 
zuhal yıldızıyla bir kestane çarpıştı tavanda
bütün kozlu dere künbet yıldız avında 
yıldızların yanında onlarla sahi 
onlardan biri 
topraktan tutmuşum yıldızım ne zaman kayacak 
ve şan şan açılır kitaptan sayfa 
bir küçük kıyamet yatırılmış içine 
üç parmak eninde 
gerçek tavanda dönen fare
elden avuçtan dalgınlıkla kaybolan 
çare kaybolan 
tepede tek taşıyla duran minare 
şeyhin bir nefesle ayakta tuttuğu minare 
ve yattığı toprağından hatıralar alındığı 
kadınların gebelik isteklerine 
her tozunda bin bir suare
en geniş geçmişte en son gelecekte 
o var 
nesiller dağa dağ tutarak 
toprağın yaralarını yararak 
bildiler onu ATEŞ saçan uyku 
girdap dönüp dolaşmak 
ölünce atılmak cesurca tutunmak
ve onlar kadınlar 
öyle değişik dururlar çocuğun teriyle savaşırlar 
önemle alınırsa van goh 
vahşice dolanır şafaklarda 
dağları yakalayıp duran gün daralır
ovalara sancılarla dalgalarla ahenkli dalışlara 
öyle sabah öyle kadınca çığlıkça
hayır anıla şer kutsal ağırlana çün tanrı 
bir güzelce buyurdu öyle buyurdu
insan toprak çalkanırken 
çocuklar kadınlar erkekler gülücükler ovalarca
Erkek ve dalgınca büyüdüm 
Dervişin su okuduğu taslarda 
Yumulup eğilmiştim bedenim vardı 
Suyu arıyordum vardı yanılmıyordum
Başımda göğün dolanan sarmaşıkları 
Güya kurnazca bakıyordum 
Ve Leylanın 
Bir gece ağrısında 
Sapsarı kabarcıklanan yüzüne
Bir haneye çağrıldılar 
halılar hasırlar ve kaynayan canlar 
Acı kahve derin fincanla sunuldu 
Oraya ateş birikmesi gibi oturdular 
Gözlerini kapıyarak ve sormıyarak
Hasırları birbirine vuran 
Hasırları duvara damlara 
Ve dağın mağarasındaki hikmete savuran 
Oraya bir ateş kümesi gibi kaydolan 
Kendi içlerine ummana sançılıp boğulmaya koyulan 
Dervişler 
Basık ve duvarları secdeye giden odada
Hasırlar acı kahve derin halli uşak 
Halvet ve küçük ağzımla 
Uçar dalgınca uyurdum sakallarında
Elmas ve tümlenen bir aşkla daima kekemeydim 
Sevişirlerdi derlerdi sevişiriz 
Söz bedeni aşınca harlardı 
Daire çizerek Ve kan Daire çizerek
Gece zangır zangır titreyerek 
Yorgana bir hal gelir uykuda bir şey gerilir 
(Komşu dağ derinde mi 
Mezarlar kuşatıldı ölüler baskınla mı alındı 
Bana verilen portakala ne oldu 
çıldırdı mı)  bilemem 
çocuğum öyle uyur öyle uyanırım
Ne korkunç bir iklimdi çocukluğum 
Uyku yansın yürek maçburlansın
Beden bedende artmaya can bedeni aşmaya 
Ağız  ilk şanlı yemek 
Olan ölümü 
Başlasın anlatmaya
İz sürmek bundan gerek 
Ok ize düşmüş kemiği deşmişti
<end>

<start>
Bir duvarı sürüyor saçların bir hayvan parıltısı var gözlerinde 
Binbir kement sardırıyor boynuma açık açık cinsini parlatışın
Bırak gamzelerin aksın odalarıma 
Kapı vuruşlarım eve zindan oluşlarım
Şimdi bir aşk sayhası salacağım havalara 
Derler ki bu adam isyan basıyor damarlara
<end>

<start>
Kim ölüyor hayvanların 
Kızışarak daraldığı zamanda 
Bir pazu marazında yıkılmadı o kollar 
Güç istifi kanın 
Saklanmış kadınlıkların 
Ve kız kaleleri 
Ehli hicablarca saklı 
Muhasaralanmış önlerine perdeler akmış 
Atmacalar 
Gezgin kuşlar 
Yeni çığlıklar yepyeni 
Hücum sesleri 
Hangisi 
Daha önde belirsiz buyruk mu ermi 
Dayanamayıp çöken duvarlardan 
Gerilip yırtılan kaslardan en çok çocuk 
                                                davetleri 
O av etleri rahleler sandukalar 
Karanlıkla katılaşan nöbetci baskıncı silüetleri 
Ve açın güller bir sabah daha açın 
Bakın Tanrı konuğu insanlar bütün türleriyle 
Şu bizim yeryüzünde 
Toprakta gel! gel! nöbetleri
<end>

<start>
Babam hemen hakanolur 
kervan yüklü geceyi taşıyan ormanda 
bar bar bağırır develerini
Durmaz babam 
Öncü seher yıldızından 
apaydın olan başını 
savaş uçlarında 
ölçer soylu oyunlarıyla 
düşmanın güzel borazan seslerini
Savaşa gerilir babam 
elinde bir karanfille bekler 
atılır kentlere
Sular direnir 
Çünkü padişah hala güneşe bakar 
Akşam geç yürür denize 
sonsuz savaşlar kaçan atlar 
yük bilek sayısız güçle 
açılan bir saray kapısını 
kapatır ve padişahlar
sorarlar ava koşan avdan dönen 
kanter avda koşan mızraklarını
Sancılı bir duruşla taştan çocukların 
serce dolu bavullarını 
açarlardı seccadeler şehzadelerin 
artist sessizliğine
son büyük soygun son büyük insanın 
içinde yaşatmak duran 
sayısız ince parmaklarını 
medrese parmaklarını 
vakıfhan parmaklarını 
...ve barış parmaklarını 
palyaço resmen saklı maşalarla 
taşır sehpalara
oysa babamla bir kraldı anam 
ilk ve sonsöz kitap açardı önüne 
Adını ona göre koyardı 
bir şehrin 
ve  şehri kendine getirenlerin
İnce ve alabildiğine 
giyinip kuşanıp ağlıyan 
her bakışın dışında duran kadını 
sessiz ölümlere çağıran ben 
tık nefes ölümlerimle 
sıradaysam vahim bir gerçeği 
geçer ve titrek seçişimle 
bütün bir insan çarpıntısını 
şurda 
hani şu dokundukça 
yalnızlık değeri azalmayan 
bir çocukluk gecesinde gamzeler
bir ilkbahar parçası ve hançerede heceler 
senin aklında pusuda serüven 
benim beklediğim (şal gezisi 
uçurtmaları)  seçerler 
takarlar peşine 
çocuğunu kanla seven 
suya karla yürüyen 
yağmuru sımsıkı tutan bulutun
bu sal benim  canıma yakışan 
bir sabaha yaklaşır 
gidip alınır bir ev gibi 
çağırır barıştığını 
şapkalarına atıp hafif 
kuş gibi asılan insanların
Kuş 
ürpertir ağzında 
ağaçsız insanı 
imkansız erkek büyük ağlar 
buzlarda
baş taşlaşır 
ağrıyı kolay kazanır gibi 
kadında dur erkekliği söyle
daha su balık ve yosun var 
peşinden demir alıp demir atılan 
bir takım ürkek beyaz kollardan 
çıkan yola koyulan yükselen 
yetişen ve koybolan 
ne kadar rüzğar varsa 
ölülern akan ırmaklarıyla 
tekrarlanan dağları
Orada besbelli ölmekle sular boyunca 
şaşmadan beklenişin 
Ne kadar vardığı onlar varsa 
Bütün onlar 
fazlasıyla evlerindeler 
ve yüksek sarnıçlı kalipsoları 
denizin altına bir bulut şeklinde 
indirir yağmur
gemileri hesaplayan 
şehirde sinsi seslerini insanların 
denizin zahmetsiz 
hayatın hayuhayhayla tuttuğu 
ki onlar süslenme odalarıında 
aynaların içinde kendi ölümlerine 
Makyaj
Bilmezler 
Oysa onlar söylesin 
yanılmışların hanisi 
hangi vahşi hayvanın 
hangisi o kadar benim
Bu bensem 
gelişim gidişim bir şikayetse 
katlanıp küreye 
uzanmış uzun gövdemi bir yatağın 
ölümü süsleyen secdesine 
durmuşsam kapıya çağrılan karaltının 
omuz başından uzakta bir şehir 
tastaman bir şehir geliyor omuzlarını titretip 
bir yanlış doğru olmayan anne gibi 
gizlenmiyor bu asır onun başından 
güneşte dipsiz kova beni seçmiş beni seçmiş
canlı canlı ağlayan hücrenin 
huyunu ve öz toprağını 
yoklayın siz çok yorgunum ben bakınıyorum 
saniyen daha solgun daha içinden çıkılmaz 
gün doğumuna hazır bir bardak çay 
bir büyük bardak mitralyöz
Bir dolmayan yanımız 
bir de hergün korkudan bir şeye 
dokunup kalıyoruz 
kanımızdan zehirli bir iğne geçiyor 
ve güneşten korkuyoruz.
Bunlara benzer bir yüzüm var 
her virajına insanlar devrilir 
ama soylu deyince ben 
içerde kalmış bir insanım
Taşırlarınıza bunun için 
hem kendim binmiyorum 
hem söylemezdim 
nedir sormazdım 
birşey durunca 
kaçarsam su koşmak 
bilinen birşey midir
bir köpeğin yeni doğmuş 
konuşmayan eniklerini iskelede bir adam 
korkunç bir sepete mi koydu 
onları 
denize o mu götürüyor
peki 
ben kimim
<end>

<start>
Tabutunuz 
Pırıl pırıl çivileri ve talaş kokuyor 
Demek taze ölülerdensiniz hemşehrim
Kan akıtılmadan 
kesildi damarlarınızın sıcaklığı 
Söyleyin kim yokladı 
Bir ateş salmayla içinizi
Şimdi doya doya seyredin gövdenizi 
Kalabalıklardan eli mızraklılardan 
Otomobillerden nufus patlamasından 
Ve o koca denizlerin kirlenip ağrımasından
Kaçıp 
Bir kırevi çitinin arkasında papatyaların içinde 
Önünüze çıkıveren teneşir tahtasında 
Nasıl yalnız ve manasız ağlamakta 
Şimdi doya doya seyredin gövdenizi
Bir beyin mimarı bir yaşlı kadın 
Kapının aralığını dolduran çocuklar 
Giysilerinde başdöndüren bir sersemlikle 
Eve dolan komşular ve damın üstünde gökten 
Bir kartal ölüsü düştü
Daha girmeyin oraya - melekler hazır değil 
Nasıl da alıştınız ölümünüze 
Yaşamın daha en tatlı sevişmelerinde 
Elleriniz en ılık anlarda beden tutmalarında
Gidiyorsunuz ya gülüşüyor çocuklar 
Herbiri o kadar güzel ki artık 
Salıncak çelik çomak ve rüyalar yok artık 
Harp oyunları bile unutuldu dönemeçlerde
Ölüm gelemiyor tıkalı kapılar 
Nasıl ki elinden 
kurtularak kaçmak isteyişler 
Seni nasıl sürüyordu içine çürüyen uygarlıkların 
Oyuklarında 
Kötü bilmece kutuları tarifler 
Yozlaşan hünerler
Şimdi vuruyor eşyalaşan göğsümüze 
Kabuğu yosun bağlayan döşümüze 
İçerden o
Isın odanın köşelerini dolanarak 
Yatarak değil dolanarak 
Yatarak değil rolanarak 
Bin uykusuz gece bitirdin 
Yeni bir uykusuzluk binliği aç 
Camlarada gece başladı bile 
Artık oda açılabilir kendine
Can çağrılıyor odaya 
Karanlıkta ve seninle dolsun odaya 
Yürüdükçe dolandıkça oda durmuyor artık evin içinde 
Senile deniz kıyılarında ormanlı sırtlarda 
Kırda hayvanlarda 
Düşündüğün buluşlarda bulunduğun kurtuluşlarda 
İçinde sen olan bir oda
Koş o önden giden 
İnsanı bulup onu durdurmaya 
Güçlü kalın pazulu oğlu aslan yavrusu gibi olan 
Önden giden insana.
Gebe bir kadını durdurdu erkekler 
Saçlarından çekip yolunu kırbaçlıyarak 
Başında dolanan ak kuşları 
Serinlikleri kovalıyarak
Elin değiyordu ah ah bana 
ben kendimden uçarak etimdeki didişmeleri 
takılıp düşen kadınlarla kovalıyarak - birden 
düşürülmüş 
sahipsiz çehrelerle karşılıyorduk 
fır dönen meydanlarda yardımsız yürüyemiyen insanlar
Hiç. - Soruyorduk bu beyaz kuş 
bize gelen ellerinden 
bulanarak ve o kız çocuğu (bu nasıl olur)
şak diye düşürdü yolda 
gazete satan adamın gözlerinin içinde 
çıkmıştı bakınıyordu gererek önünü 
ve derinden durarak 
tüllerinden kopan içim bırak ki dalgalansın
Ki kim kovaladı bu yönde kaplanları 
bizi yiyen aç kurt mu o neden 
o neden kıpırdıyarak 
sarı mor bizi kimden daha iyi koruyarak 
daha iyi bir konukluk 
bizi sevdayla allaştıran 
o umulmadık açlıkları kapımıza salan 
ne olur ne olur bırak bırak iyice kendimde olayım
<end>

<start>
Yumuşak canına ve ince çizgisine 
Huzur akıtan düş sesi 
Ve halkalanmış yüreğinin bir yerine 
Lekesiz güneş çizgisi
Bu yaşlı bir ırmak asıl bundan sonra 
Bir öğle sonrası menekşeden rampaya 
Kıvırcık göğüsleriyle eğildiler 
Geçti yalnızlık bir serüven konuştular 
Bir fidan bulup diktiler ırmağa
İçinin bir yerine köşeli bir taş gibi 
Ad veremedi geçişine can eriğin 
Pembe duruşuna horoz rengi öpücüklerle 
Ve bir an bir duygulu adam 
Mola verdi yanlarına
İlk acıtan diken 
Can eriğine yaklaşan yeni bir dünya treni 
Sahipsiz noktalarda durdular 
İki ay geçici karanlık 
Ve bir güneş çizgisi yine bir öğle sonrası 
Havuzlu 
Ve unutulmaz çimenli 
Dört duvarlı bahçede 
Kurşun gibi kesin 
Tüy gibi yumuşak 
İpince gelişi can eriğinin
<end>

<start>
a. 
Temizlikle parıldayan burnu 
ve alnı geniş.Hazır.Karşı Koyan ve Razı 
eli boş verişli 
alabildiğine derin 
çocuk kalplerine uzanır nefesi
b. 
hadde Evlerinde haddeler 
zulüm yok şiddet de yok hizmetim kabulümde 
zillet yok illet de yok hizmetim verişimde 
incelip derinleştikçe uzayıp gider caddeler seccadeler 
                                                                  (secdeler
c. 
insan yığılmaları uzuv karmaşası 
bir bir kenetlenmiş eller uyruklar 
dilden dudakdan önde 
bir ağız edinmişler kendilerine
nutuk dinlettiriyordum da 
düşünmüyordum 
geçiyordu günlerimin genci gençliği
alın alıyordum yabancılıkları zırhsız 
içinde rüzgarlar beriliyor mintanlarımın 
askılarda karyola başlarında çıkarıp 
bıraktığım göllerde
<end>

<start>
Mezarışerif bir Afgan şehridir el atılmaz 
Bir nur çadırı oturur ve aklın 
Eli yorgundur civarlarında 
Rus gözü kapanır açılmaz 
Silhlar geceden paslanır
Mezarışerif mezarışerif 
Sesimizi bağışlarsan atlar senin olur 
Genç adamların ağızları dua kovanı 
Ve uzak kardeşlerin toztoprak yırtık ve sarhoş 
Bir önceki günlerden mezeler artmış sofralarda durur 
Elbiselerin beyaz gömleğin 
Mor ayakkabıların 
Biraz mahmurluğun katran ısılarından geçirilerek 
bedene bağlandığını düğmelerin kuşakların 
belkayışlarının bağcıkların yakaların 
Hınçla çeşitli hınçlarla çekiştirildiği 
Ve evet kalkılıp bakıldığı zaman 
Camilerin yıkık bir merdiven gibi ayaklara takıldığı 
O uzak karşelerin toztoprak yıkık ve sarhoş 
Çünkü bunlar sevdiğin bir canlanmış 
Beklediğin bir ilkbahar sancağı değil...
Mezarışerif bir Afgan şehridir 
Düşman herşeye dokunur ona dokunamaz
Türbenin yanından geçiyoruz elimiz eğik 
Bir an kırık bır bakış fazla bakılmaz gerçeğine 
Durup dokunuyoruz çinilerine. Hissimiz acı
Hicret insanlarıyla bir odada oturduk 
Kardeşim Rasim ağlamayalım dedi 
Çünkü onlar daha kavi 
İşte heyecan  dolu bir farsça 
Anlamaı uçaklar bombalar farkedilmez ağaçlar kuşlar 
Mücahit kaya toprak sarınmış 
Şimdi Rus başını zırhlısından çıkaracak 
Yürekli bir farsça tam alnından vuracak
Bir özbek biliğimizden kavrıyor 
- Mezarışerif kendine kafir ynştırmaz 
Bize görünmez ama orda 
Rus bakar her şeyi asker görür
<end>

<start>
O sabah ezan sesi gelmedi camimizden 
Korktum bütün inslar,bütün insanlık adına
<end>

<start>
Sis boruları ötmeğe başladı yavrular 
Şimdi oradalar - Aşk delice kımıldamalı yatağından 
Sen bir yıldız kaymasıyla yatağından 
Üstüne alevleri alarak 
Kemikli bir aşk gencinin kollarından tutarak 
Sen kanın damarlara tutunamadığı anlardan 
Beni karnınla 
Bir göz boğuşmasına daha kandırarak 
Bul içe kapanık hayvanlarımı yalvarmalarınla 
Üzülmüş 
Belki dünya ile horlanmışım
Ansızın çık oradan görün orada
Bu siyah basmış kara akar deme - 
Başka olmalı gövdemi denetleyişin 
                              aşka hazır olan 
... LARDAN. OKADIN'lardan
Halk aşksızsa sokaklar 
          banka dükkânlarıyla doludur 
Ellerimi kâlb olmayan sularla 
                ıslamaya alışır o kızlar
- işte artık kaçmak - işte durmadan karşımızdayken bile - 
- ılık ev girintileri 
gizlesin daha köprüler 
karanlık bedenleri
Her şey onlara göre - yamandırlar 
Ansızın melek bekliyorum eski türk ezgileriyle 
Senin Asya'dan hiç yontmadan zarif bir cep saati yapışın 
Asya Asya ve Asya diye yalvarışın 
Sana ansızın alın yazımı ve kendimi ekliyorum 
Aşka hazır aşka aç ve davetli 
Ansızın melek bekliyorum 
Asya ile ayağa kalkan 
Melekler ellerinde gelenekle 
İçinden hızla süt akımı geçiren mızraklar
Boydanboya girdirmektedirler gövdelerin içine 
Nar doğuran - dikkatle nar doğuran 
Hayvanı ve insanı aynı teklifle doyuran 
Nazlı baharlarla
Hiç ağlanmadı 
'Biz çetin adamız ha' ayrıca söylenmez 
Anlaşılır 
Ne yavuz kışlar 
Kurt sıyrığı ayazlarla 
Ne evren depdebesi bahar 
Gerdan kırıp mendil düşüren kızlarla
Ayrıca söylenmez 
'Biz çetin adamız ha'
Doymuştur aşk bu gece en son buluşlarına kadar 
Sen meleksi kadın bu gece kendini vermekle 
İkiye yarıldım 
Sen meleksi kadın bu gece 
1000 yıl adına bilinmekle
Sen melek uyarmalarıyla 
Uyarılan erkek 
Bu gece bir şehvet azarladı 
Hayvan kovdun 
Yatağını yüceltenlerden oldun
Şimdi ev gebedir
Dağ kuşlukla uyanır - varsın uyansın - 
Önce hafif bir uyku sisi 
Tanrı evvelsiz sonrasız bir iklim gibi ordadır 
Daim 
Melek kanatlarında hava görünmez 
Uzaklar yinede görülür 
Ay dostlukla anılan bir komşu evidir
Kıl çadırlarla devinen o kavim göçü 
İşte o kavim göçü 
Dağlar ilk kez bizi 
Çıplak ete kavuşun aşk sandı
Kadife döşer gibi toprağa işte öyle yürüyen 
Ilık bir hava bürüyen 
Gözleri o - rengarenk gözleri çocuk gözleri develerin 
Çözülür ayakları
Kavim bu 
Boynuna kan yürümüş 
(Gözüne bir şey görünmüş)
- Nedir o görünen / susalım / 
Hayat her zerresi uyarılmış gibidir 
- Çok acele 
Kâlb bir bohçanın içinde atmaktadır
Omurgasından mızrakyürüyor kavmin boynuna 
Develer en som bir duruşla - Raptedilmiş 
Çocuklar ağızlarında Ey Nazlı Ölüm 
                                 Ey Nazlı Bahar Marşlarıyla
Bütün bunlar nedir - sorulsa 
Sorusuna 
Ne can ne cevap kalmıştır 
Kavim donmuş deve mıhlanmış 
Kadın ateşle ateş doğumdan önce 
Sığırlar kendi kendileriyle 
Göz göze kalmıştır
Kavim seferidir evinden ayrılmıştır ama 
Kendine varılan ilklim ve toprak 
/ VAKİTTİR / namaza durmuştur
Bin bireydir kavim 
Bir tür kararla eğrilip doğulmakta 
Her candan bir cana 
Bir candan bir cana 
Sonsuza değin 
Bir tavır bolluğudur kavim ama 
Nihayet vaktidir VAKİT
Bu duruş en zarifi duruşların 
Gidip endamlı dağlara 
Beğendirmek için yeni gelinleri 
O iklim kullanılır hep 
İnsanın en bilgelerini 
Onlarla karşılanmak için baharda 
İklim aranır herşeyden önce her olayda 
Şerbet taslarında 
Bir topak okunmuş şeker dedenin avcunda 
Genç bir kız kadar ağırdır 
Bileceksin ey çocuk 
Tatmıştın onu geçen baharda da
Kavim uyanan toprağı 
Karşılarken - Uyanıktır - 
Kavim Toprağı 
Devirirken - Uyanıktır - 
Kavimden biri varırken toprağa 
- Uyanıktır O ve Kavim 
Vardıktan sonra toprağa 
Gaflet uyandırılmaz - kavim uyanıktır
O anne gibi verimlidir besmele çocuk için 
O erkek 
Karpuz dilimi gibi ortadadır 
O en yaşlı gelin 
Ocaktaki çorbayla birlikte tütmektedir 
O kavim için
'Kışları göç içinizedir' buyuruluyor 
Büyük çadır en sevgili düşmana emanettir 
Çorba dağıtılsın nefes ve el dağıtılsın 
Yer ötesi ve yer eşit alınsın 
Kadın ve erkek eşit durmaktadır - kadın arkadadır 
İnsan hayada ve tanrıdadır 
Ki kış ortasında kardan - bir duayla sıyrılıp 
O derviş ağaç kupkuru dallarında 
O meyvayı büyütüyor 
O tiyek 
Bir salkım - müthiş - üzüm 
Uykuya tez doyanlar için
Saçlar uçuşur havalara sevinçle 
şarkı şarkı içine 
Cenkle bir üstün haberleşme ile 
İnsandan insana hep akıl ve sezgilerle 
O coşkun mutlu savaş dülgerleri 
Kalbi çoğaltan bayramlar açtılar 
Şimdi de açtılar 
İşaret verin ve açtılar bütün köprüleri
Deniz yüce bir soluk denizlidir - rotalar denizin kendisinedir 
Kaptan sancakta bir tek an yaşamak yoluna 
Bütün bir ömür ağartmıştır
Işıklar çoğalıyor içimizden birine 
                    kime bu davet 
Limanı dolduranlar yanan insan meşaleleri 
Yüzbinler taş kulelere yaslanmış söylüyorlar 
- Rüzgar nereden eserse essin güzeldir 
  Alevler bir ayrı alemdir 
  Dirlik sevinçtir - göç içimizedir.
Aşktan sonra sarhoşluk günümüz ülkemizde 
Sevine sevine 
Sağlığının elleri uzansaydı dağların eteklerine yer'in şarkılarına 
Aşkın mağara kovuklarındaki şarkılarına 
İlkel bir duyguyla bağırır kalırdım 
Yöremde mor lekeler gibi duran 
Bir basamaklı melekler ve gelenler olur birden 
Bütün meleklerden bir melek 
- Bak diyor bakıyorum 
ve bak diyor
Ellerimi bıçakla yontacağım deniyor 
İlkel bir sevinç destan ve kan 
şiir en safından 
sonra soyut heykeller
Hiç düşman yok - üzgün söyleniyor 
- Olmayacak mı hiç 
Eziyor gururum onları 
- Görün ey güzel düşman ey güzel düşman 
Saraylarda geçti ömrüm seninle
Yüzüm aydınlık bakar elemlere 
Yangın yerlerine 
Coşkuyla selamladım bütün bayrakları 
Düşman kadınlarını
Tanrım bu dağları da sen yarattın 
Bana kattın 
Bir bir okşadım 
Sema yapan kırları
Alemlere kalbimizi yeniliyoruz ve tutuşmuş geliyoruz 
Yeryüzü batarsa batsın dayanamayıp o kavmin 
çadırlarına
Develer de tutuştu 
Onlarla ayarlandık bir devinim bir devinim 
                                    arkasında bütün devinimler 
Kum kendi raksında beden aynı raksda 
Karın bacaklara ulaşır öper onları ve uzaklaşır 
Aynı yönde ve aralarında bir dünya vardır 
Göğüs ahenkle havanın direncini kırmaktadır 
Kalb başa ve guddeye en yakın sırlara göre 
Kumu ve balçıklı toprağı 
Ağacın ve kayanın dizilimini
O tek kuşun yalnızca süzülüşü 
Ani bir haber gibi salt bir kez ötüşünü 
Dinliyor kumu balçıklı toprağı 
Ağacı kayayı ve kuşu
Uyku beladır göç içinizedir 
Sabır ve zaman içinizdedir 
Kadın ve çocuk içiçedir
Güneş vurmuyor- öyle söyleyin - üzerine döşeklerimizin 
- Sokuluyoruz besmele ile kadının toprağına 
(İşte böyle söyleyin)
Öyle ki o kadınlar 
Bağlasınlar doğanları tanrı bağlarına
Melekler kırmızı yanar 
Kalbe tutuşan herşey kırmızıdır 
Hele kalb hazırsa 
"kentten" bir er kalkar - Onun eri 
Kollar semayı deryayı korkularından 
Yoksa aşk hemen kaçmak mıdır dağımıza 
Söyleyelim ya hay ya huu 
- Yolları aydınlık kıl Yaradan
Kanla bir sabah 
Akşam kanla
'... ateş.. ve öldüm...' deniyor 
- Oysa sorular verilmişti ona
Sorular yığılmış 
aynı kaynaktan olana 
Işık ve karanlık hakkında
Bu nasıl uzun uyanılmaz gibi 
- Ateş ve öldün uykuyla
- Kurşunla yoklanması bir sorudur geri kalanlara 
Taze doğanlara 
Şehzadelerden de sorular kalmıştı ona
'Biz artık gitmeliyiz dağımıza anneciğim 
Yorgun geldim savaşmadım ama 
Bir ceset gibi ayaklarının dibindeyim'
'Biz artık 
Gitmeliyiz dağımıza' 
- Hayır olmaz 
Durmalıyız burada şahinim
'Kezzap içsem 
Daha kuvvetle can çekişirdim' 
(dertten çıktık)  söylendi (güzel bir kurtuluşa yöneldik)  dendi 
Heykel bekliyen kımıldamış 
Abesle elele ahbab gibi 
Avazı çıkınca bağırmıştır
- Durmadan deniyor ki vatanım neredir 
  Heykel ne diyor 
  Konuşmaz heykel 
  Felçtir
Karşılıklı 
- Kaslarımız karşılıklı kasılsın 
Olsun 
- (Kalbimiz tüm insanın namına)  iddiasında 
- Dertten çıkmışsın ötekine kavuşmuşsun da 
Diyor ki diyor ki 
Geçmiş nedir kavim kimdir dert nerdedir
Kırbaçla ayağa kalkarlardı 
'biz artık... anneciğim.. dağımıza..' 
ruhum geçer bedenine yüz bin kara nokta yemiştir soyrad 
..ve nasıl olan oldu - o ve yeni uygar dostları 
Bir noktalar anlaşmasıdır fabrika baca ve duman 
Anne onları kapıya kadar uğurla gel 
Delinen böğrüme bir sed geçer 
'yapmayın yapmayın' çığlıkları 
Güneş doğsun mu doğmasın mı kararsızım 
Başlarını bana çevirmiş büyük baş hayvanlar 
londra moskova vaşington berlin pekin 
hava ceryanları sarsılan ikindiler 
korkularımız intihar dönemlerinde 
kötü bir alışkanlık peyda olmuştur 
bağ budama hasat zekat 
evlenme hoş görme 
Buğday ve ekmeğe saygı göreneğine doğru 
- İnce bir düşman yönelmiştir 
- Hayır içimizden yönelmiştir 
- Oh oh dıştan yönelmiştir 
- Dıştan ve içten mi yönelmiştir 
- Ne yönelmiş ne yönelememiştir 
- Yönelememiş önele Miş
'Ey örtülerle donatılmış Mustafa'
- Oğlum sen artık 
şarapnel gibi yağmalısın 
düşmanı güzelce vurmulısın
'...biz artık dağımıza.. anneciğim..'
(Komşudan o ölü de kalktı 
Boşluğuna bir kırbaç uzatıldı)
(Çoktandır şu maraş kalesi hatıraları elinden alınmış 
bir taş yığınıdır.-onların yerine bilardo masaları konmuştur- 
şalvarlı şövalye ve kovboylar bilardo oynamaktadırlar)
-Uykum geliyor kaderim yorula geliyor buz gibi eller 
Bu yaz hayatı beğenemedin aklımda kandan gökdelenler
Ey aşk /.. ve ey aşk mı dedin../ 
Onlar küçücük küçücük gördü sana seslenenleri 
Gücendirilmiş gibi kayboldun 
Yerine piç döller yolladın
Komşudan o ölü de kalktı 
Köyde devinimdir kırışık alın derileri kımıldar 
Kaş ve kalb zorla - kıvranarak 
Erkeklik ve kadınlık 
Ölümün önünde değersiz ama siperdedirler
Bir değişime gibidir azrail - 
Mezarla uğraşmaz toprağı insan kazar 
O yere o ölü 
insan kalabalığında ansızın bir boşluk açılmıştır 
                  alın kımıldasın 
                  kâlb kıvransın 
Gölden ansızın bir tabutluk su alınmış gibi
Bütün köy kımıldayacaktır / göl gibi
Azrail devinimle çevirir bir gölü 
Bir insan kası - kadını kavrayan elleri 
mezar kazar toprak karşı komaz  aralanır 
İnsan mezar kazar arada bar bar bağırarak 
- Ey süleyman oğlu nalbant izzet - nice rençberlik ettin 
Güneşin alnında bakır gibi göverdin
Toprak kaz arada bir ölü görünürlerde mi bak 
- ahmet mehmet hasan hüseyin paytak mahmut babası 
  hacı izzet süleyman oğlu hey 
  nice öldün 
  neyledin 
  nasıl becerdin
Köyden o ölü kalkar 
Süslenmiş kordelalar takılmış bir koç 
Kapıda tabut tahtaları arasında beklemektedir 
Bayram değil seyrandır 
Aşk aceleyle oraya buraya göz gezdirir 
Sevgi sabırla ahır kapılarından süzülmektir
Köyden o ölüde kalktı
- Sen de kalk hayvan sesleriyle yuvarla 
Köy bir ahenk kuşu sesi çıkararak 
Kasabaya bir ölü haberi uçursun 
Minarelerden ölgün bir kol gibi sarksın ölü selası
/. Ölü ilk müezzin - minare uyarlamalarıyla dirilmektedir 
Köyden  kasabayı dürtmektedir. / 
Bedir efendi durur selayı dinler - Kim'ola - 
- (Ben yüz yıl oldu babasızım)  boğuk 
(Çukurovada eski kale burçlarıyla itişirdi akranlarım)
(Sağ elim sualtı zengin bir köydü damağımıza kadar pancar)
(O ufak çocuklardık - Bakışları)
(Olmaza karşı koyuşları)
(Şimdi köy acı'dan eğilmiştir)
(Ben ölümle eğiliyorum)
(Barsakları düğümlendi koyunlarımın)
Bedir efendi durdu selayı dinledi - Kim'ola - 
Evlerden yarış atları gibi çocuklar fırlar 
Daha ilk namesinden alırlar ölüyü 
Burunlarıyla kim ölmüş sorusunu soluyarak 
Yokuşlara bir nefeste bayılırlar 
- Öyle bir çocuk tanıdım 
Karşılışınca başka çocuklarla hızlandı
Minarenin kapısında bir çocuk halkası 
Müezzinle inecektir ölü 
Ölü çağırır çocukları alıştırır camiye 
Ve ölüyü eve ulaştıran çocuk 
Kutlu çocuktur 
Taşıdığı haberle masum onunla dopdolu ve büyük 
Ölü adı taşıyan çocuklar dönüşlerinde 
Şehri ağırlaştırırlar - Minare yükünü atmış 
Yeniden serpilmeye başlamıştır
Süleyman oğlu hacı izzet evlere 
bir sepet incir gibi dağıldı 
evlere süleyman oğlu hacı izzet
Müezzin kıs kıs gülmektedir 
kasabada evler - bir hacı izzetin varlığını bilmemekten - 
keder içindedir
nine: kim'ola hacı izzet 
birazdan halk top gibi patlar 
- kasabalı değil hacı izzet bülbüllüdenmiş 
- oh oh bülbüllüdenmiş 
bütün evlere şimdi büyük 
büyük bir memnunluk çağlamaktadır
<end>

<start>
Boynuma bir ip at 
   Kölen diye yollarda gezdir beni
Gözlerini süzüyorsun 
   Bir balık gibi akıyorsun kaldırımlarda
Bir daha yüreğini kaparsan bana 
   'Bu yaprağı parampaça yaparım'
Çiçekleri sarı yapraklar ve bir ocak ayı 
   Ağız ağıza sin ve cim harfleri
Ateş kararıyor, bu içimin alevleri 
   Acı çekiyorum elimden alınmışsın gibi
Bir mektup hikayemiz olacak 
   Baştan başa notalar bülbül ağızları
Dik kafalı bir baş görüyorlar 
   Başını eğmiş dalların yaprağında
Zayıf bir çocuk yüzü, gülümsüyor 
   Dikkatle bak, korku dolu bakışları
O boğulurken gülücükler 
   Saçılıyor
Ölüm bir kuş kaldırıyor mezarlıktan 
   Ak kanatları, hayat yok oluyor
Çıkıp geliyorsun 
   Kor gibisin, bir kar gibisin
Soruyorsun: Zarifoğlu bana dargın mısın 
   Yoksa uyardılar mı seni sevdamızdan
'Yaşamak' bir perde gibi kalkıyor aramızdan 
   Zamansız mekansız bir tünel başındayız şimdi
O mavi gözleri görmüş olmalıyım 
   Bir ikindi vakti kaskatı ellerimin altında
Uçuşlu saçlar bukleler 
   Üstünde uyuyan eller
Sevgim uzanıyor 
   Soluk soluğa uyandırıyor menekşeleri
Görüyorum kıpırdanışlarını 
   Uykunda gül açan yanaklarını
<end>

<start>
Müzik silaha yaklaşarak savaşmadan 
Geriyordu sinirli gövdede. 
hiç ırgalanmadı nehir ve karşı yamacın çiçekleri
Geriyor ve arada bir 
Çekip bırakıyor ortasından. 
açan ağacı 
hızı üreten ve yola yayan aracı 
balkonda boyatan çocuğu 
aşamadan 
hızlandı aşamadan.Aşırı müzikle 
kısalan kollar ve şişiyor parmakların 
ve uzasın mı saçların daha 
her gün yürüdüğün parkta arkanda 
ağlayan birşey duydun dönüp bakmadan 
yürümek.Yanlarından geçerek nehrin kıyısında 
sarma sigarayı dolaştırarak içenleri 
fakat birden ve ancak 
evde yokladın kendi öz gözlerini
sen par prensip ağlamazsın 
bir şarklı olarak çok gerekince 
ancak bir hece kadar 
yüreğin kan ağlar
Bir de 
kadın gördün 
karnını kırmızı mor turuncu 
ve dik duramıyan gevşek sarı bir renkle 
çocuğa doldurmaya uğraşıyorlardı 
boğuluyorum dedi çocuk nemli çimende 
kaçıyordu ıslk bir aletle burularak 
ama sesini duydular 
bırakmadılar ama derinden dalgalandılar 
boğuluyorum dedi kadının çocuk yuvası ve bele döndü 
ama sesini duydular.Hepsini 
bıraktılar ve derinden dalgalandılar
renkli ışıklara sönüp yanarak üreyen 
yeni müzikle 
yoluna bulan başın ve sallansın gövden 
şimdiden daha 
bir kadın da gördün 
karnını.bir kaç kişiydiler 
içerik beklemeden. 
ışığa lambalarla ve müziğe vuruyorlardı 
elleri bir böceği ikiye bölüp 
bir tavşan da bölüyorlardı avlanarak böyle
parkta kuşku uyandıran bir gövde buldun 
yanında 
işlemeye alışmışken 
tıkanmış 
bir damar yatıyordu
o böceği 
o tavşanı yanyana değerek 
göz kırpmadan küçümsemeden 
aldın.
<end>

<start>
Ki ne ne zaman bulandı sularda:çoğalan 
Yıkan yüzler azgın yüzler 
Seni ehli kaplan bir adın kırbaç bir adın kaplan 
Nam vermek için doğruldun 
Alnından öpsünler için bir vuruşta yıkıldın
Suyu biz böyle geçeriz 
Bizi afet sanırlar
<end>

<start>
Karşılaşabildikse 
Ağzını kullan ve lütfen sor: 
- Nasılsın 
Cevap veriyorum 
- Bulanık
Yıllar 
Gerçekler 
Birini söyle
Kimden sorsak sevginin saklambaçlarını 
Bir böcek bakışı yassı 
Göğsümüzün gergefinde
Yıllar yirmi yıl açmış arayı
Mantığı öldüreceksin 
Bir sabah 
Bir ferman kaleme alarak: 
tarihi yıkmalıydık 
ırkları ve suçları yakmalıydık 
Kalbi alışverişten almalıydık 
kırk yaşlarındaki bir adamın konusuna bakmalıydık
Anlatsana bir serçe daha: 
Önce bir mektup:satırların arasına yatmışssın bir 
                                                         bomba gibi
Dehşet bir ses tonu çıkarıyor aklım 
serçem bu 
Avuçlarımda tanelerini arıyor merteliğin
Bir sesle bir sevinç 
Biricik bu diye bağırıyorum biricik 
Tellerin içinden toparlayan yakamı
Ekim onüç bir yanılma bir salı 
saat onotuz: ses 
                   yorgun 
                   ciddi
beklemeden kulenin altından işleyen oyukları 
kirişleri baltalamakta kirişleri
"devam etmeyecek".. çıt 
Sükut  kocaman
Postacı sen kaç katlısın 
elinde bir balina kanadı 
İliklerime dokunuyorsun
Postacı sen kaldırımı geçme 
Ne kadar beklersen o kadar şişecek kemiklerim 
Şapkanı çıkar at 
Alnında bir şelale 
Bir hitit mezarı girintisi 
İşte ilk kendini öldürme çiçeği miligram otuzbeş toplam
Yetmiş - yüzbeş.. tamam.. çıt
Aşksa posta aradan çekilebir 
"bir olur alalım" 
Devlet dairelirinden bir cümle 
Postacı bekle önüme geçme 
Akıllı kalalım
İlki senden ardından kelimeler 
Ve bir serçe 
Kaldırıp başlarımızı 
Bir hazan yaprağı uçuşuna
Yeniden başlayabilir 
Bir çokları komşular vatandaşlar ırkdaşlar falan 
Gong seseleri çanlar teneke gıcırtıları yırtılan çelikler
Bir kartal gagası. Daha 
Bir mızrak boyu daha 
Postacı çekil 
Bu eller birleşti bir kere 
Tellerde kulaklar durma gel
Seni kocaman ağzın için tutuyorum 
Doğruyu ezberler yineler 
Elmacık kemiklerinde kızarmış bir volkancık çağı 
İçimde bir çalkantı alıyorum 
Ondört ekim bir yanılma daha  bir salı 
Saat sabah: 
ses
cıvıltı 
Al sana bir acı 
kenarları yırtık  ve çok ağrıtması 
Sayfa üç 
sayfa başlıyor daha ilk kahvaltısında mütarekenin 
Çiçek serçeyi ağırlıyordu yapraklarında
Arkamdan 
O bir erkekle 
Kartallara uzandı 
Dedirtebilir misin
Bir genç döşüme bir ad işledi 
Mor kırmızı ve pembe küçük 
Çiçek motifleriyle 
Bazı fotoğrafları karartıyor içim 
Işıklar bir adele parlatıyor kuzgun
Bir kaç yılda değil
Bir kaç gün içinde 
Binbir çarpıp çekilişin
Şimdi evet şimdiyse hayır 
Sus 
Çıt 
Heyhat
Aralık başları 
Kaloriferler kükürt çağı 
Dünya iki can kuşu
Soru: Ne kadar 
- Vapurlar kadar cevabı
Fokur fokur kaynıyor damarda 
Koyu bir nalan 
Akşamları bir doyurucu bir çorba aynı sahanda aynı 
                                                    dudak mühürleri 
simsiyah ağır uzun üzerine 
Dalga dalga hür 
Akan saçlar kuş cenneti söğüt bahçesi
Ve nihayet şu köşe düşü 
Yuvarlak üzerinde ağır örtüler 
Kırmızı elmacıklar açık deniz fenerleri 
Porselen ince zarif 
Hayır bu yemek saati değil 
Bir kuşlar kafilesi akıyor buluşma saatleri
<end>

<start>
Manzaraya bakın 
Üç sincap ağzılarında birer ceviz 
Kıpırtılı bir şaşkınlıkla titretiyorlar tabiatı
Yanımda 
Geniş ve adaleli ayakları 
Dik gövdesi 
Ve okşa diye elimin altına uzattığı başıyla 
Bir pars / leopar
Şimdi de bakın bana 
Sağlam çehrem 
Şöyle yandan tepeden cepheden bir kere daha 
Nasıl sessiz 
Ak ve sert 
Mermeri bir dikkat 
Kıvamında bir insan soyu olmalıyım
Geçiyor dünya 
Yorgun eşya 
Sincap sıçrıyor ağacına 
Ceviz yuvarlanıyor 
Pars sağına doğru 
Kaskatı 
Şöyle biraz kayıyor
Manzaraya bakın 
Zaman 
Bir esintiyle dalgalandı yine
Fotağraf 
Bir sincap ve benden kurulu 
Bir diyaframa aralanıyor 
Bir saniye 
Hayır daha az 
Şelale iniyor ve kalkıyor
<end>

<start>
bu bir geç kalıştır. 
akşam duruşlarında 
alna vuran ürpertinin 
direklere benzeyen düzenli 
gizlenik adamında bir kadın 
bir geç kalıştır
taş kapıdan ürkek bir güvercin 
aşağı sokaklara uçuşan saçlarıyla 
ilk akşam vuruşuna kadar 
ardında gizlenir bütün seslerin
bu koşu büyür elbet 
geçmiş bilinen çehreler sırasından 
açıkça saçları belirir 
bir gözleri bakar 
dudakları gizlenir ağzına
burada yoğun bir savaştan 
inmek gerekiyor 
Taşlarla koşuyu 
en yakın sonuna 
örtmeli 
güçleri buğudan atları 
kırbaçlarla 
kavga gider yol uzayınca 
bitirir şarkıyı şapkayla 
şaraba sabahsız 
uzanan ellere 
bir keklik dimdik bakınır 
bir kazanca dokunur aklıyla
Dünya 
sırtına çevrilmiş hamalın 
yorgun kalkışı 
şehrin torbalanmış sıcağına
kalabalık bir şaldasın 
arkandan bir şovalye gelir 
üzgün ve eski 
zincirlere benzeyen yanlışlarıyla 
tutarsa kolunu özgürlüğüne tutar 
sen savrulup gülmektesin
dağı anlarım durur kızmadıkça 
dağılır buzlar yolları kesilince 
akla dümdüz 
demir atıp ancak durulan 
sedirsiz taş kapıda 
sevecen gezdirir ellerini 
sürdürür çocuğan çağında 
sürmeli 
açar ordularını sevgilimdir 
kurar çadırını bir tiyatro kahvesine 
altıncı kata bir denize yükselir 
anlatır haftalarca 
telefonda susta duran 
kapıda bir saat vuruşunun önünde 
silahsız duran serçeyi 
sen 
bir şehir açsında çevrilensin 
bu koşan eski ve solgun 
Aşkın 
ikinci serpilişin bir yüreğe 
tuzaktır adını bildirmek
ama bir şarkıda geçer adımız 
sahipsiz vuruşuyla ispanyolun biri 
bir balıkla yan yana sorulur
barıştıramazsa bizi 
denizler adına ne duymuşsa 
hepsini çizdirir ve üzgün 
bir kalkışla çıkar karşımıza
<end>

<start>
<end>

<start>
Çölde anne 
Kumlar akıyor üstüne
Çocuk 
Sularda başı
Baba 
Sur duvarlarıyla çevrili ağzı
Üç yer üç zaman 
Üstüste kaydı 
Üç ince madeni levha 
Sımsıkı ve yüzyüze
Fakat kaderler karışmadan kaldı
Muhterem kocam - Sevgili karım 
Babacığım - Güzey Yavrum 
Sevgili annem-Güzel yavrum
Fakat kaderler ayrı kaldı
Baba nerden bugün 
Ana hangi kum çanağında 
Çocuk şöyle der: 
- Babacığım Baba
Sobalara toprak atılacaktır 
Bacalara çarçaput tıkılacaktır 
Aralanankapıdan 
Uykuda dudağı kanamış bir çocuk bakacaktır
<end>

<start>
Saray illerine yürüdüm her hana asılmş resmim 
Kapılarda biliniyorum adım ünleniyor çinilerde 
Kadınlar geçiyor omuzlarında gözyaşı bezleriyle 
Görünen ne! duvar yüzlerinde kemer taşlarda 
İnen çıkan vinçler kayan ışıklar künkler 
Toprağı bombalayan bent suları rüzgarlı yeleler 
Derviş ayakların altında boy boy padişah bebeler 
Güreş tutan vezirler ve bunlar körükeller 
Ve incecik perçemler sanki çekme gözler 
Meğer bir şehzade kılıç dönemeçlerinden geçiyor
Fenerler ki yakılıyor boşalıyor akşamı şehrin 
Odalar dolusu çocuklar okşanmak için bekliyor 
Son yağları bitiriyor fitiller 
Yaşlı saray eşyaları yalnızlıktan eskiyor 
Koşumlu iri atlar sert kaslar o eski soluklar 
Nefes nefese kişnemeler yatak odalarına dalıyor 
Ağır atlar örtülere 
Çarpıyor çarpıyor
Saray içinde. Hayret  içinde 
Kristaller. Mahzene sızmış fısıltılarda 
Eski hayatlar yaşıyor hala ve kapalı 
Dudak ısırmış gibi iç odalara bakan kapılar
Soruyoruz kiraz dudaklı kızlar durdurup kır hayvanlarını 
Hangisi sahte bu geçen dakikalardan 
Hangisi hakl
Müzelerden yoruldun ama 
Sen nakışlara dokun deli çehreli çocuk 
Az bir yolun kalır nakkaşlara 
Bir şehzade başı kesilir ve atılır 
Dipdiri sürgünler verir saray gövdesi atlılara 
Daluçları cönklere tenler Dicleye ve çöllere 
Kutsal beyitlere bir menzil yol kılar
Sen sevgileri  gögüsle ve ne olur anla.
<end>

<start>
Bir kaç balıkçı belirdi 
Başları kollarının üzerine eğilmiş 
Dinler gibi oltalarıyla balık dilini
Martı kendiyle halkalanır: 
haydi ana 
sen karadan 
ben kumsaldan
Sen bulgur çuvalından peynir ceresinden 
nice yufka ekmeği külekten 
kış yemişini şireyi tahta sandıktan 
aç misafir sofralarını nişe kokularıyla 
Çamaşırı bakır leğenlerde dengele 
taş mutfaklarda 
arınırken odun ateşiyle ısınan sağlam sularda
Ben 
birden 
kıyıya çekilmiş sığ sularda 
taşlarda çırpınan kofana
Bir kaç balıkçı daha belirdi 
Gözleri ellerinin üzerinde siperlenmiş 
Nöbetini bekler gibi kaderin
<end>

<start>
Kim bilebilir 
Evler nerelerden geçer hangi düzlükler 
Ay dogarken kararır
Gezdin çarşı pazar 
Şurada bir dolunay 
Seç al
Bir sıra gümüş bilezik 
Küçük küçük halkalar 
Genç bir kız durdu şavkında 
Hülya dolu bakışlar
Ve bir çocuk bir kaç ihtiyar 
Bir çeşme tasından 
Aynı teselliden paylaştılar 
Ömür doyumlarla ballanmış yine 
Toprakla çevrilmiş ayaklar
Bir kamyon geçiyor 
Ah ve inleme dolu 
Işıldıyorbir an 
Şehre bakan bir köylü ağzı 
Altın kaplama bir diş ve ölesiye 
Şaşkın ve çok derin suskunluğu
Kim bilebilir 
Hangi rüzgara eğildi 
Kıvrımını çoktan almış bu yaman ezgi
Dolandın büyük camilerin avlusunu 
Ağaçlar gözden kaçırıyor türbeleri 
Başını eğmiş saklanır gibi 
Mezar taşları
<end>

<start>
Hayvana bak 
İnsan ait bir grafiği gagalıyor 
Hayvan hayvan olmaya ama 
İnsana ait bir lakırdıyla 
Dolanıyor
Yeryüzü bir İstanbul daha açarsa 
Katsı mahsusayla söylüyorum 
Kesik bir katır başı gibi 
Ölü ağzından çıkarır çatal dilini 
Haliç
Oysa aynı Haliç 
Aldulhakim hazretlerinin 
Ayağı altında nazarı önünde 
Tahtı saadetinde 
Berrak bir suydu
) alıp götürdüler 
sarığını yere atıp tekmelediler 
Haliç 
o berrak su
zehir kustu
) sancılanıp ölen 
üzüntüden 
kapımızı her bırakıp giden 
bir rahmet kucağı 
bir siklet bir yük
) alıp götürdüler 
neden tekrar başa dönüyorum bu mısrada 
Ha? ! ! 
Çünkü şiir yetmedi 
kalemi atıp ayağa kalkıyorum 
bağırıyorum:
Öğürtülü karınlarına çarçakıl doldurun 
Domuz başlarına çuvaldız sokun 
Öyle bir hayal çatlatın 
Böyle bir hayal çatın
Öyle bir gerçek 
Böyle bir gerçek 
Gözümün önünde resmi 
Bir akrabası gösterdi 
Bak dedi 
Ne yaptılar 
İlim ve hikmet dolu veliyi..
resim: 
Ölümünden bir vakit önce 
Sorgular 
Gece Gündüz Gece 
Ne ekmek ne su
Ne ibrik 
Ne bir taharet köşeciği 
Kolları bağlı 
Gözleriyle abdest alıyordu 
Zihniyle kılıyordu namazlarını
resim: 
Mintanının baş düğmesi kopmuş 
Aman Allahım başı açık 
Karışık saçları alnı kaşları 
Kocaman ve dolu bakışların üstüne sarkmış 
Seksenaltı yılık ömrün üstüne
Ve yine de sabah güzel olack ha! 
Koltuğun hemen altında 
Saten geceliğin yırtmacı 
Kan revan bir öpüş 
Hırslı 
Paralı
Az sonra saat dört kırkiki 
Pi - Em
Kancık bir dörtnal sesi 
Kaçıyorlar yine vurup
Haydi ahbap 
Tekke miskinler tekkesi 
Sen sız ve bekle 
Bir gözün hafifçe aralık 
Bilinç uyanık çünkü kan gölünde bu kayık
sız ve bekle 
Elinde bir gürz bir takke 
Tekke Takke. Ha Hay!
Ve güzel sabah olacak 
) geçişleri anlıyor musun 
Körpe beden körpe para 
Hayvana bak gözün onda 
Kafatasının içi insana ait bir beyin
Ayaklarında iskarpin 
Nal içi 
Gördün mü vur ha vur ha
Ve sabah güzel oldu 
Şöyle yan gelmiş yatıyordu 
Semiriyordu 
Bir iğne ucuyla dokunsalar ağlıyordu 
Havlıyordu 
Acıya hiç dayanamıyordu
Şöyle bakıyoruz 
Eğilip 
Şöyle bakıyoruz 
Silkinip 
Şöyle bakıyoruz şöyle
Gözyaşı yassak 
Gaflet idam 
Acele el keser 
Gevezelik dil
Şöyle bakıyoruz 
Şöyle bakıyoruz şöyle 
Şöyle bakıyoruz 
Şöyle bakıyoruz şöyle
) Aktör gibi oynayın bu satırları 
Halayını çekin halayını 
Sporunuz bol olsun 
Ballı börek ağzınıza lokma olsun
Merak etme sen 
Şiştikçe şişiyor 
Şiştikçe inceliyor derileri
<end>

<start>
hıncahınç bir stadda 
duvarlar merdiverler kapı oyukları 
demir rampalar 
ve beton çölü toprak.
İnsan kene gibi yapışmış kentine 
. sahipsiz kentimizin yapı direklerine ve isteklerine 
Görünüşte 
beton yiyen beton salgılar 
nikel döküyor kundaktaki çocuklar 
. daha hızlı gidemez miyiz diye bağırıyor ihtiyarlar 
. ölüm niçin bu kadar korkunçlaşıyor herşeyimiz var 
Ve tahtalar 
otomobil ve gemiler var 
Herşey ve herşey yer yuvarlağının 
Devrile devrile geldiği noktada
Hıncahınç stadda insanlar ellerini 
nereye atsalar belatları 
Ceplerinden yeleklerinin diplerinden 
Soluk aldıkça genleşen etlerinden 
İnsanlar başka başka insanlar ve insanlar ürüyordu 
Zahmetsiz ve maça ve haydi maça maça 
Bir yara kurdu sarsılmasıyla sarılıp 
birbirinin burunlarında ağızlarında 
Beyin cılklarında kaynaşıyorlarken 
. emanetler zincirinden haberim yoktu ey ay ışığı 
sen de mi canlandın ölü hücrelerin 
sessiz varlıkların duvarı 
Sezilmeden taşınan binlerce yük altında 
Ve ezilmiz görünüşlü 
Dinç ve saatlerinden emin 
Ve dünyayla dolularken 
bakın birden 
duvarlar yıkılmazdanken 
ve tümüyle bir sanem yakapaçası insan kapılmacalığı 
                                ünlüyorken 
kent mabetleri 
çevreklere çekiyorken 
ve yapılar. - kustuklarının ağızlarına döneceğinden 
                              emin 
beton sağır ve tahtalar yalnız çok derinde 
yaklaşanı gıcırdıyorken
Otomobil ve gemiler nerdeyse 
Kendi ve insan kudreti ile gidiyorlarmış gibi 
                            koşuyorken
Ve insan yaradan yokmuş gibi hüzünsüz ve ağlamasız 
Habersizliğin kahramanı (1)
Etin atılışlarını 
Bayıltan boşalışlar  için kamçılıyorken ha 
                          kamçılıyorken 
Başıdolu koşumunu kulağın kanın 
Ve denetsiz kapanışını gözün parlatıyorken 
İşaretleri geldi 
Sessiz ve kımıltısız halek oldular:
Herşey 
Ve herşeyi elin dokunabilirliğinin 
Ve korkuyla tanınabilirliğin 
Ve gözün görebilirliğinin 
Ve şeyi kulağın işitebilirliğinin 
Ve tadabilirliğiyle dilin 
Ve aktığı düzlükler ağzın 
Sessiz kımıltısız boyun eğerek çekiliyordu 
Taş emir alıyor eğiliyor boyun eğiyor 
et emir alıyor bilmediğin seslerden boyun eğiyor 
Ve 'zaman' onlarla birlikte tavralan
Dünyanın döne devrile geldiği noktada 
Hıncahınç bir stadda 
Bitiverdi eşya 
Ve dünya dostluğu
Geldikleri olmayan insan kalabalığı şimdi 
Ortadaydı 
O babanın elinden tutup getirdiği on yaşlarındaki 
                              çocuk 
Çağırdığını işitti ve gitti 
Ve bütün buluğa ermemişler çağrıldılar 
Onların gidişinden müthiş bir kaygı doğdu 
kalanlar için 
Kurt dalan hayvan kalabalığı gibi kabardı insan 
                                kalabalığı 
Ve ileri gidemediler yoktu 
Geri gidemediler yoktu
Ne ev ne eve konan kadın 
Ve ne anmadan açılıp hamdsiz kapanan sofra 
Ne iş ne masa 
Ne arttıkça azan ur gibi onurmaz gelir 
Ne emek'e zulmeden banka patron işçi işsiz 
Ne çarşı alışveriş ne haftanın günleri ne takvim ne 
                                  zaman 
Ne loca ne aslan kulüb ikbali dünya 
Ne televizyon 
Ne fahişe kolaylaması 
Ne iyilik hevesi ne aşk 
Ne kadının istekle çağıran uydusu 
Ne erkeğin bağırmalarla varışı
Çoğu alabildiğine koşuyordu yönlere 
Ve doğu yoktu ve batı yoktu 
Ve güney ve kuzey yoktu 
Belki varırız diyorlardı oysa 
'nereden' 'nereye'de yoktu
(kadınlar hamile kadınlar asla 
çocuklar için kavranır mutluluklar dolu 
köşeler ağaçlar izinler)
Stadiler var mı yok mu bilemedikleri çoğalmayan 
bitmeyen pürüzsüz 
gölgesiz 
ve beşerin tanımadığı bir idrakle 
Apaçık ve kesin 
Biliyorlardı 
. bilmemek elde değil uyumadan asla 
uyuyamadan 
zira beyinlerinin içine bildiriyordu 
etlerinin acıyı duyabileceği ve bu mutlaktı
evet sokakta 
günübirlik bir anda
ağrıyı duyabilirdik ve kaçamazdık ondan 
duyuyorlardı karşılarında içlerinde herşeylerinde 
ve azap yaklaşıyordu onlara 
ve hiçbirşey karşı durmuyordu bana 
Şehvet ve erkeğin çekip unutturması 
Şehvet ve kadının unutturması 
Ne ölüm korkusu 
Ne de 'inandık' demek o anda
servetölümuyku 
alındı onlardan 
ayrıcalıksız tümü 
delirebilmeyi dilerdi kurtuluş bilirdi 
alındı onlardan 
Ve uyku 
Alkol afyon onlar 
Ot 
Ve intihar alındı onlardan 
Çünkü ölüm alındı onlardan 
Yalnız idrak sonsuz beyaz ve net 
Ve yalnız acı vardı ortada 
Işık yılları boyunda
daha ilk basamağında acının 
kızgın çöllerde 
aç biilaç ölürkenden daha sert 
O ılık serin şerbet tadındaki ilk basamağında acının 
Herbiri 
En yakınını bile vurmaya hazır 
Birnebze uyku için
(Martı 
Açık iri kanatlarını vurmadan 
uçurumun üzerinde 
Rüzgara yatıp süzülerek 
Tadı hoş bir gerçeği içmektedir
Bulut namütenahi 
Kelebeksiz 
Kentin üzerinde biriken sislerden 
Evlerden birşeyler beklemekte
Sultan Ahmet 
Ayasofya 
Ortada Beyazıt Kulesi)
______________________________
(1) açık sözler gelmişti 
    ve açık sözleri açıklayan sözler gelmişti 
    ve açık sözleri açıklayan sözleri açan sözler gelmişti 
    bilenler için 
    onlarsa sözleri değil 
    tahtaları bile 
    yıkılmazdan önce ağlayan 
    anlamayan olmuşlardı.
<end>

<start>
Başlarlar uykuda uyanmaya karşı dağlara bakmaya 
Şehir canlarına okumuş alınlarına bir kara vurmuş 
Daha çocukturlar ve anlarlar havanın yumuşamadığını 
Babaların bayramlarda evin arka odalarına kapanıp
İlkin camları açıp 
Bir dilim ekmeğe baktığını 
Daha da anlarlar 
Ailecek gecelere doğru tırmandıklarını zamanı 
Sanki gün geçtikçe düşünceleri kocamanlaşmaktan 
Anne yine birdenbire şiş ve sağa sola yalpalayarak koşmaktadır
Nasıl başlarlar anlamaya: 
Acaba kalkınca pencereye yaslanan çocuk 
Hareketi içine kapılır ırmakların
Bu elini sımsıkı  tutan babandır 
Hayata tümsekleri sarsmadan geçmesini tenbihler 
Çocuk bu yumuşak sesin üzerine boylu boyunca uzanır 
Hafifçe kısılmış sesi 
Dikkatli ve kaçırmamaya çalışmaktadır
Fakat yıllar çoktan uzaklaştı 
Boş tarlaların susuz ağızları göründü 
Ve şehir 
Yeniden arabalar insanlar 
Kornalar büyük ve kalın 
Su torbasının içindeki canı ürkütüyor 
Baba dalgın ama geçişleri anlıyor 
Ve denebilir ki 
Orada çarpıntıların arasında 
Açıp ellerini ışıklı sabahlara 
Yemek saati ne de 
Başının üzerine uçaklar asılı 
Bir Afgan köyü saati
Biliyorum hakkımız yok kalplerine 
Öyle uzaktık hiç ağlamamış seslerinden
<end>

<start>
Toprağın yutkunmasıdır 
Benden yere 
Özümün yeryüzüne 
Kaçmasıdır sevmem
Doğa sevmeni bekler 
İster ki göveresin 
Yari görünce çökesin 
Kavi eğilsin boynun
Eğilirken diklenmeyi bilmelisin 
Sen ine taşır yücelere 
Ya gökyüzünde gördüğün çehre 
Bulutların bir oyunu 
Hilesi mi yıldızların
Hep severek 
Ve yücelerek de 
Ben'im bir yalnızlık haberiyle 
İklimsizliğe doğru 
Uçarak 
Ufalmaktadır
<end>

<start>
Anılar şarkılarda sıralandılar 
bizim büyük güneşlerin karşılarına 
gelip kamaşan ençok insan anısı 
giden ve dolanan ayaklarını 
en uca uzaklara yaklaşan 
katı yürekli çocuklarına 
işaret verdi solan sarayları
Toprağın üstünde iri erkek 
gemç kıza koşturan atını 
Genç kıza kapılan büyük atlı 
yan yana çarpan hücrelerde 
su içen öksüren düşünen 
kıvrımlı sütunlar içinde 
taş tabanlarda 
sevişen güçler 
kalın bir arap rakkasında 
Homerin son ayaklarına 
değinen kırmızı böcekler
savaş anısı yani 
En güzel kan hücresi 
gittikçe uzaklaşan kulakları 
çağıran şarkılarıyla 
taştan çizgilerin 
arasına enli bir taht gibi 
kurar gürbüz saçlı oğlu 
yanında kralı
iki deniz adasının 
ortasında kurulup denize 
eteksiz bağdaş kuran 
çömlek yapan adam 
ağır birtaş açmış önüne
şehirlerimize uzanan 
yeni çağ dağ heykelleri 
insanı kansız ak mağara duvarlarına 
kanlı ve kara 
hayvanların hoş getirip doyurduğu 
kadının içerisinden 
kolunu sarkıtan buralara 
uçuşan ışıklı oyukların 
kemiğe giren yaranın 
hızlı çarpışan yüreği çarpan şehirlerimize 
gücünün farkına yeni varmış gibi 
saldıran kamaları öz saçaklanmasının 
artık çok incinebilen gözlerimize
<end>

<start>
Kanama dolabını taşır gibi gidiyorsun 
Atların uyuşukluğu kimlerin vuruştuğu yerde 
zaman bir nalbant gibi boğuk elleriyle 
ovuyor çünkü uğultu çıkaran başlarınızı
Birinci ikinci ve dördüncü katları 
dizleri tik çeken bacakları 
örten masalarıyla 
bir jest alıp bir cümle götüren 
sağdaki gölgeden soldakine uzanan sahrayı 
işaretleyen ve böylece 
canlı duran elleri ögüten 
uğunan bedenleri çoğaltan aynalarıyla 
aslında kaynayan şehrin safrasında 
o tek başına bir şeydir
orada hantal bilmecelerle 
geçerek sualtı saçaklarını 
ağrıtan durmadan kavrayıp 
ikili altılı cam kenerlarını 
çeker toprak çeker gibi üstümüze 
Örneğin her gün gecekinin aynısı acaip kollar 
sarıp sarmalayınca bizi 
gözlerimize serilip akrep bezleri 
göğüs boşluğumuzda evren bezleri 
her noktasında ayağa kalkmanın bütün çeşitleri 
bir bir susar 
her el bir perde açar alnımıza 
aslında o saklı anda 
saklı kadınlar saklanır beynimize 
yalnız  hakkımızı biz orada azarladık 
Orada çiğan kuşları gibi 
kavuran ateşin içindeki zaman 
katılır da aramıza 
ve durmaz aramızda da 
gider severek 
okşar düşman gibi 
kuşu söyleyen çocukların 
ve zalim anılan 
tekrarlanan çocuğun da seçtiği sokakları
santrançlar sağ köşede şah 
damalar damla damla 
ev ev 
ve balıkçı kadın rampalarında 
ağır yürüyüşlü adamların kafalarını 
testereye yakın mıntıkada 
ve durgun maytap ırmağında
bilen gözün görün dünyanın görmediği 
en yaşlı ve genç oyun kağıtları 
göğe gidip gökten gelen 
ölümlü yağmur gibi 
vurgun oyuk benliklerin 
karşı bakışlarda delinmiş 
denenmiş bileklerinde
Bir şeklin karşılıklı oturma bölümündeyiz 
Hep böyle durur yaşlanıp ağlayışımızın 
Gözevlerine kurulan sırat eğrisi 
ve uzun çubuklarımızın 
ve önümüzde uyuyan çocukların 
hiç çıkmayan 
ve çıkıp solumak için  yeryüzeyine 
karanlık eve giremeyen 
yarısı bizde duran çocukların 
içimizdeki şehvet düzeyinde 
'istisnai' bir kadın
tam sağlanmış olarak 
boğazkesen saatlerindeki çağrıları 
dolu duran iliklerinden derleyip 
kısrağı bütünler gibi 
önümüzde açışan 
sürtünüp tutuşan suları 
erkeğin gerektirdiği kadar 
kadın onu doğurmuş olarak 
uzaktan toplantılardan çağırınca 
uçuca yaşayan ayları 
duman alan bozguna katılan gözlerimizle 
göreceğimiz kadar 
aç dedirtti ağzımıza 
içimizdeki itimiz 
aç dedik bütün sancılarını 
önce dizlerine kadar fildişi 
ayakları
Anlayın bizim de güzelliğimizi 
bizim balık yiyip ölen 
kelimeyi çatlatan güzelliğimizi 
aklından açılıp kadının 
bizi kemiren yüzünün güzel terkisinde 
allahın ağır açılan 
geniş sofralı odalarında 
bir bir dünya namına 
seferber eder sevgilerini
neler yapıyor artık 
        sen birşey yapıyordun ya 
        uvuuğ 
        uvuuuğ 
        uvuuuuğ
çıkar bir yöne insan sıkletini 
        diğer alanda filozof... 
        tek başına bir şeydir 
savunur çoktan ağryan ağzını
Yuvarlak ağır atılan imkansızlıkları 
cümleden cümleye şeklin ötesine 
trampet çalan alan göz hücrelerinde 
en genci öne atılan meydan çağıran 
havzasız sabah gibi 
ayıkları çıkarır sözlerini 
kızıl sarı yeşil mor renklerine 
batırır gittikçe taşolan kaynaklarını 
ağızdaki namluya sürülen kelime haçlarını
sen saçaklanıyordun 
elinden çıktığın dehlizin küçüklük kadınına 
gümüş giysiler önünde 
bir de göğe dayanan yanan ay önünde 
doğu'yu yaya gerince 
inanç terazili hazret gözleriyle 
şerbet veriyordu okunan şekerden veriyordu 
el veriyordu
şimdi ağırlaşan sağılan hak dolu çehrende 
buhran bıçak yarası 
marşlara çabuk şarkılara 
eşitlenen geçmişinin 
kalifiye insanı kök sürüyor 
zorlayıp değiyor uzay hayvanına 
ben kanlı insan gibi 
arta kalan çiçeklerden 
kaçırıyorum camlara yayılan can sıcağını 
aramızda 
kumaşlarımızın yaşayan koyunlar
kaçırılan kurtlar yüksekliğinde 
sürdüğü bedenlerdenn 
ölümün arkasını bize 
önünü duvara dönüp 
küskün 
mümkün bir deniz gibi 
aramızdaki arkadaşımız alıngan ölümün 
sırtı duvarları kaplayan 
yüzü aynaları 
masaları gerekli kapıları 
yirmilik insan kalıplarını 
doğum gecesi haklıyan 
bakışı 
karşı bakışları hesaplayan çocuğuna 
ince tezgahlı günahları 
az az içiriyor 
bir garson - çıldır çıldır -emekle 
içinde kaşık duran 
içinde çay duran 
yanında şeker duran 
içinde baradak duran 
elinde tabak duran eliyle 
garson ölümden gelen haberle
- ağrıyan ağrıdıkça sahnesi - 
            orada bir adam 
garsona çay yalvarıyor 
anlatın benim de güzelliğimi 
negatif üzerine beyaz basın 
görün içimden ayrılan köleliğimi 
oraya 
balığın ağzındaki dünyalar şarhoşuna 
öne sürüp benim adımla 
insan üreten iklimleri
hamamda kadınların sancılanıp 
hamamları aydınlatan kadınların 
yalvardıkları tanrılar gibi 
bağışlayın benim de güzelliğimi
kutlayın alçak aynalar 
bazen duygulu duran 
beyaz şeker tanelerini 
kör de olsa gün doğarken 
akvaryum ağlarken 
yalnız o anlaşıldı bizlerden
geçerek ocağı taşıran 
su basan sabahı 
yanmaz ateşleriyle 
önemmli saattir geçilmez şarkılarında 
kumlarda yüzlerin eğrildiği 
sıkışıp iki etin 
kıskançlığa gelindiği evlerinde 
balıkların toplanıp yendiği 
kemiklerinin düz bir kasabada 
köylü ayaklarına değdiği 
şapkalarının hafifçe öne eğildiği 
büyük akvaryum sabahlamasında 
domuz tanelerini ineklerin beygir kırıntılarının 
bir süre okşanan ağrılarıyla 
sevince fırlayan kelime tüketen 
birbirine mıhlanan dişli ağızlarıyla 
- garson bir süt çayı daha
tavanda cenkeden tek seste 
tabakların nakışlarıyla 
hazreti isa toplantılarından ayrılan 
ilk muhammed lengerinin 
başında zenci evlatlarının 
çekilip gözlerine yerleşen 
dalgalanan etraflarında 
can çağıran evren kişilerinin 
başlarının bütün kaynamalarında 
selamını ezraile muhsus çakan 
allahı yalnız kuşanan 
ağır yere yerden ağır alınan bedenlerin 
görmediğimiz hafif canlarını 
derhal acele edenlerin ardından 
külahını ağzına sürmeleyip 
hassas o gök işçiliğinde 
denizin yan gelip 
bazen eteğini toplamadan atladığı 
kesilen yürek uzantılarının 
ötesinde çukur
kızgın kırmızı bacaklı kadın vardır 
rüzgarlı anların tranvay altında 
yerinden oynayan gözünü 
bütün sivri demirlere çarpa çarpa 
düşleyip el koyduğu 
bütün akvaryum duraklarındaki masalara 
saldıran dirseklerin 
sinir uçlarında başlayıp 
aka aka yorulan ırmakların dikine duran ırmakların 
etin ve her çeşit kemiğin 
en içlerine yorgun taakalarla 
inip yüreklendiği gıcırdadığı tarhlarda 
diz dize değen kahramanları 
cihan garsonları da 
hep yakınında dururlar 
kızgın 
kırmızı bacaklı kadının
uzun bacaklı leylek içimizde genç açar 
uzun uçuşlu kanatlarının altında 
hangar dolusu donmuş alçının 
içinde hışırdar başımız
salgın duvarlar 
iç içe geçen vücutlar 
büyülü bir gecenin 
karanlığa bitişik ışığında 
ışıklı varlık sıçramasında 
bellekten kendini kaçıran anlıklarını 
hatırlamaya koşarlar 
durgun benlikler kanaması duran suratlar 
susuşan etler tortu hücreler 
ağzın mağarasında 
tek başına kıpırdayan 
canlı dil hayvanında 
ismini bulup çıkarmaya 
adını koymaya saldıran 
zehir uçları sancılar
<end>

<start>
Kuşlar uçarlar uçarlar 
İnsanlar vardı sanır
Toprak dünyası döner oysa döner de 
Gagalarının önüne getirir yuvalarını onların
Kuyular sularını yükseltir 
Çöllerden sızıp gelen geyik ağızlarına
Her nasip için ayrı ayrı 
Rahmet şekillenir
<end>

<start>
İşte 
Bu çok yakıştı 
Yanakları boyar elmalı şeker ve şoklarıyla 
Bu son acı
Bülbülden kanaryadan geçtin 
Bile bile girdin - labirentin 
Bir sır yüklendin - dörtnal 
Ak çocukluğun 
Ak gençliğin toprakları
Zorluklar 
Daha çocuktun 
Elini uzatsan 
Dokunsan bozulmazdı hayaller
Büyüdün ki yalanlar gayyalar
İnsan 
Kader 
Yayını kurmuş telaşsız şaşmaz avcın
Seni aramadı 
Yerinden hiç kımıldamadı 
Sen koş orda burda 
Tasalı mutlu yalan 
İşte son dönemeç son anı
İşte 
Bak bu çok yaklaştı sana 
Elin mallar kanburlar arasında 
Sırtında dünya günlük gaileler 
Derken irkildin dikeldin derken 
Avcın bıraktı oku
Bir hayat daha 
Ezberler nasıl,kalbler aklandı mı altın tabakta 
Şimdiden bir bak 
Dilin takılmasın
İki yol ağzında 
İşte bakın 
İçimizden biri daha 
Elinde dünyadan bir çıkın
<end>

<start>
Kalıcı keser hammaddesi insan sahrası 
Keser düzeltir ve yoluna verir 
Upuzun yakıcı dili eski enli kelimelerin 
İncelip ağırlaşarak çelik 
İnce uçlarına doğru 
Akıl almaz hızlanışlarla 
Arka arkaya varışlarla 
Yanağını yere koyup ağlıyan insanın kalbine yayılır 
Karşı koyanı batırır basar geçer 
Ne sağlam bırakır ne gelecek bırakır
Keser kılıç ağaç dalında asılıyken bile 
Kabzadan alır rüzgarını 
At biner gibi oturur  et kemik içine
Kalbimiz iki parmağın arasında olana
Yöneldik kapısına 
Safkan 
Mahcub ve müştak
Kan Ve Toprak İçinde Yatırma Bizi
<end>

<start>
Nerdeyse gece olacak hesap başlayacak 
Dertler sancak açacak uykuları basacak
Yine ağır kaldın ve dersen ki adelet olsun 
Çıplan bütün katiller boynuna kalsın
Kara kemerleri altında genç kızlar 
         alınmış neleri varsa ellerinde 
Ölüm bir kurtuluş çizgisi 
         bir sarınmak zihinlerinde
Gökkuşağı altında genç erkekler sanki geç 
                                    girmişler hedefe 
Akılları bıçak çekiyor 
Bir duruyor kanlanmış ağlamış gözü 
Diğerinin kalbi üzerinde
Savaşın filizlenen kamaları yavaş savaşça 
                                             ellerinde 
Savaşan diller kesik kesik konuşuyor ağızlarında
Varıp mola verdikleri bir gerçeklik 
Mangal gibi dolu ve ortada 
Ceviz ağacı gibi geniş yelpazeli 
Gövdesi oyum oyum
Dibinde hastalandıran ağır bir gölge 
Az ötede güneşin 
Gözalan ışığında 
Yılların saçlı zifiri kara 
Pırıl pırıl asırlık yılanı
Artık zamandır yanından geçip varacakları 
                                            menbaına 
O çoktan kabaran insan öfkesinin
Bu kadar yorgun olmamıştılar kapında Tanrım 
Lime lime ve üstüste cesetleri
Gündüz tanklar geliyor 
kızıl 
teleskoplarında kısık hayvan gözleri 
ellerinde mermiler 
hedef toprak dam basit evler
Bak şairin yarım kalmasın
isyan etmedi 
kabul etmedi 
biliyordu yürüyen tam kaldı ölürkün de diri
Eğil selvi boylu kulağına 
Bir akıl bir sır vereyim: 
Parmak masanın üstündeyken de kırılır 
Gafletle ölürsün yazık değil mi
Lütfen yarın sabah 
Parmaklar 
Tetiğe 
Avcılar olalım insanlık ağlamasın
Yer bizi dinlermiş 
Kıpır kıpır taze
Duydum ki denmiş ortaya çık 
Adını açık söyle
İşte adım 
Ünüm gizli kalsın 
İşte kılıcım 
Ünü siyahlarca beyazlarca ünlensin
Defterini dür meşreplerin 
Dursun söylevi kesilsin söylevi mumya ağızların 
Başlasın marşın 
Açılsın kapansın göyneklerin 
Döşün zarefet ini 
Geceleyin gündüzleyin
Artık yataklar rahat değil 
Yünler yongalı pamuklar katran 
Sarındıklarımız 
Biri toprak olsun diğeri de gök olsun
<end>

<start>
Yolcuya bekliyerek koşan kadın 
en uzakta kalan adaya 
kumsaldan başlayan  yorgun ağaca 
ve şehre alışan yola
otahının beklediği mantar 
sarı kırdan sonra 
parmaklarıyla sarı çimenden sonra
mor gök gelir güzeldir 
bir tek göğsünü 
göğsünün tekini ışıtır 
ve pembe dağlara 
aydınlık göğsü 
ve uzağa çağrlan bakışlarıyla
omuzumuzu önden aşar saçları 
ve kendine yeten telaşsız saçlarının 
dirsekleri yanında yere değen uçları
eli yuvarlak şakağında 
bileğinde yumuşak nabzı 
ayak altları 
doğuverdi  ve otahı olduğu evine 
tam bir geçmişe 
yaslandığı ağaçlara 
baka durduğu ağaçlara
dizi dirseği 
görülmeyen alnı 
ve toprağı dokuyan karnıyla 
ve karnıyla beklediği için toprağı 
otahı bir adanın ismiyle kadın
manş daha yakın değil 
mantar sarı kırdan sonra 
otağı martin de bilmiyor 
kemikli bir mum heykel gibi 
telaşa durmuş duygularıyla 
bir şeye bakarken 
ya da bakracını 
denizden doldururken 
kapılarına su döker toprağı yıkarken 
yaslanırken vakit geçsin diye bir ağaca 
unutur ekmek yaptığını hamurdan bir yolcu açar
otahının beklediği katar 
sarı  kırdan 
uzun sulardan sonra
<end>

<start>
Şu gördüğünüz masaya bir aşk şiiri yazmak için 
oturmuştum sevgili insanlar muhterem konuklarım 
Pazenle kaplama parmaklar 
Elele tutup denizlerin üstüne basarak 
Dalgaları mahçupluk duvarlarını aşarak 
Bir aşk şiiri biçimlemek için başlamıştım. 
Deyin ki resitalim 
Çekiştiriyor bıyıklarımı yakalarımı 
Konfenksiyoncu kızlar 
Nasıl bilebilirler kimim nasıl tanırlar içimi 
Kertenkele gibi duruyorum bir an altında tunç 
bir güneşin 
Papatyalar tenler 
Ve zülfe dair bir anı sunacaktım 
Ama urgan çıktı sevgili insanlar 
bir de kör testere
İşkenceden olacak 
Kaçamadığım içim 
İşkenceci
Van gölü bir bozkır gibi batıyor önümde 
Sor: Peki bu gemi 
      Ağır suları açarak 
Hayır ilkin bir aşk şiiri için yokladım bordalarını 
Titreşimleri sade ve körpe kımkırık uskurları
Şu var ki yine de bazen çarpık ağzı olacaktım 
Piyasaya anlaşılmaz bir kelime tutarak. 
Yine anlamadılar şaşkınım 
Perişan mı perişan 
Vuracaktım kanat 
O taş senin bu taş benim 
Mezarlık topraklarına yüz sürecek feryat 
                                               atacaktım
Aşkını işte böyle algılıyorum
O sabah bulutlar var yapma çiçekler gibi 
Görüş uzaklığı onbinlerce metre 
Elim dokunuyor her görüntünün tenine kalbine 
Bu bir köşk bu da eli çıralı adam 
Betonda bir gülümseme 
Şair bir kelime daha uzatıyor 
Saplanmıyor yine şaşkınım
Bunu duymayacaktım onu görmeyecektim 
Başım harran ovasına gömülü 
Bir rüyam vardı baktım ağlıyor orda 
Dizleri kırık medrese kalıntıları 
Sessiz ve baygın onbinlerce 
Ateş gibi çölde serçeler gibi kavrulmuş açık 
                                                 ağızları 
İşte ne kadar sen desem 
Bunları kavrıyorum aşkın diye
<end>

<start>
Korkup kaçarken çıktı benden 
Bir çeşit hayvan nereye dönsem o
Kış olmadı duymadım hiç bir kar 
Tendeki papatyaların tutunduğunu
Komşuda bir çocuk daha ağlıyor 
Gözyaşı akışı neden var bilseydim
Ve dost yok karşımda daha da çevrildin 
Küçülüp yürümek isterim karıncalarla
Bir çeşit sevdam var 
Bir çeşit yalnızım kapıda
Yaradana giden yoldadır her ruh 
Çocuklar gibi sevmese de kalpler
. şapka bisiklet beyaz sarı 
. kırbaçlanan gülüş zalim ağzı
Bir gıybete kapanıyor akıllar 
Bizde ruh gencini ihtiyar ederler
Aşabilsem boğulmalarını ömrümün 
Bir çocuk havliyle geçsem sevgisiz ıssızları
Yüzün çepesine koştur beni 
İsyan eşiğim toprak kayıyor içim
<end>

<start>
Aşk gelmiyordu 
ve kızgın kokuları çoşkunluk bağırması gençliğin 
Söyleyelim bir kere daha halk suçsuz 
Öfkenin sessizliğe yürümesi kendiliğinden 
Mansurun halkı öfkeye kendini çarka tutması 
eşyanın bebekler gibi avutulduğu da olmuştur 
Sütten kesildiği yürümeye alıştırıldığı 
(Ey veli dağları eğit yine 
Mağaralardan em yine)
Kedilerin cübbe eteklerinde 
İnsanlığın en berrak denizine uzanıp 
İstirahat buyurduğu 
Söyliyelim bir kez daha 
Olmuştur 
Aşk olmuştur
Çıkıp gelmesini beklediğim 
Geniş çığlıklar atarak 
Çıkıp gelirse 
Morarmış yanağında zehir tutarak 
Yıkarsa duvarlarımı 
Etimi aralar aşkı kurcalarsa 
Önümüze açtığım sofralar adına 
beni tutun kaldırın ortadan 
Çünkü hesap benden sorulacak 
Sorulacaksa
Saçlarımın dibinde kıpkırmızı bir leke 
Etine kan değdirilmiş kadın lekesi 
Alnımdan kollarını çıkarmış bir dişi örümcek 
Köpeğin ağzına düşen kelime ne kelimesi 
Et kelimesi
Yırtınır anlamını öksürerek 
Yer ayırtıp girince bilmecenin içine 
Kaburgam derin ip ince ipliklerim 
Elmacık kemiğimde güm güm vuran 
Var olma hevesimin 
Vahşet dolu sur kervan baloları 
Hesabı benden sorulacak
Şimdi uyan kurbanım kaldır başını 
Hizmetlim kendim ağlıyayım
Bir köpeğin ağzından 
Düştü kelime 
Başladı at yemeye 
Aylar yıllarla anlaştı tokluk kaşını çattı 
Bahar geldi ağaçlar açıklandı 
çiçekler açıklandı 
            İnsanlar dürüyen mermiler uzadılar 
            birden çatladı düğün 
            fakir kadın düğüne katlandı 
            bir köşede oturdu.Soktu ellerini karnına çocuk 
                                      kırdı çocuk ayıkladı 
            Birdenbire çatladı düğün 
            Tabanca çatladı 
Gelin savruldu harmana rüzgar girdi 
Kirli elleri yılan dokunmuuş gibi göbeği 
İnsanın öz be öz anasına kıyması ne demektir 
Karanlığı getiren bir insan temmuz sıcağı  gibi
Bir köpek yiyorsun halk birikiyor 
Fırlak kanlı gözlerin kırmızı ve şiş ellerin 
Bakıyorlar 
Sancıyı iletiyor belleri 
Sürtünüyorlar
Buğday havada durdurur kurşunu 
Onlar başkası değil bir çift cami güvercini 
Güvercin buğdayın ağzında sırayla 
Göğü soluyan bir ejdarha gelecek şehirlere 
Bir zaman bıldırcınlar ve kırlangıçlar 
Nasıl alınırsa ağıza ve ağırlanırsa
Çocuklar havadan anlar 
Sorulan suale çarparlar kadın geç kalınca dolabında 
Kadınlar dimdik dururlar dolaplarda 
Cam göz ağaçların arasında gece yırtılarak sokulur 
Oda soğuyunca erkekte bir yıldırım uykusu 
Önce bir han 
Odaları dolup boşalan ve alnının altı 
Tahta merdiven bir Han 
Yolcu soyununca camideki kubbe 
Döşeğinde rahatça uyumalı 
Minarenin biri çabucak alçalır diğerinin önünde
Sakallarından köşkler sarkan bir dede 
yukarıdan damlamış bir mezar taşının üstüne 
Mezarla ihtiyar ahpapça genç kız süzülür önlerinden 
Üç adım atar dizleri çözülür 
Erkek erkekçe dövünür genç kız kırgın 
Evet ve hayır kelimeleri 
Bir evet/açlık 
Eyup Sultan 
Sebil uyuşmazlıkları 
İki sebil biri daha sebil 
-İçilip içilip genç kız içilip 
 İçilip içilip genç kız içilip 
 Eyup genç içilip  içilip 
-Dur sen ey Sen içilip Ben içilip 
 Sebil olduk öldü sebil
Kemik alınlar gelir dayanır güneşin ateş seçdesine 
Işık en keskin yontulur bir kelam.Bir kelam 
Zaman ölenin alnından rüya mızrağını çıkarır 
Boşluğa sebil açılır 
Güneş kendi admını yollar 
Kaynayan kafayı ayıklar 
Sorular soran sorular soran 
Denizin kanında günleri çarka tutulan izleri 
Tesbih çeken bekçilere gece sualleri 
Su tutmuş testiler 
İçilip içilip
-İçilip içilip genç içilip kız içilip 
 Genç kuş eyup genç içilip
-Dur Sen içilip Ben içilip
Aşkımla boyun boyuna bir ejdarhayım 
Şehirde sen benim en çok sakladığım 
İçine girip korktuğum 
Çamlarını yıkamadığım karanlığını bozamadığım 
Sen benim durup durup saplandığım 
Mutlu an biraz uzun olmasın 
Yoksulluk gibi gidecğim bir yer var 
Efkarın aşılmaz yalnızlığın kaçınılmaz olduğu
Baş üstüne sevgilim 
Dağlarım 
Toprak yayılınca bulun anasını yavru ceylan
Yalnızlık ateşle birleşiyor 
İki geyik dumanla çiziliyor şişiyor 
Delinmeler 
Uyku genişliyor 
İç organ genişliyor
Hazırlanması sinir uçlarının 
Ve kalburdan sırayla dişli makinadan 
Yivli burgudan et kıyımından 
Beş uykusuzluğun en çabuk ve çabuklukla 
Planlanması 
Aşk 
Orada uzakta anlaşılmadan.Nefes
Saçlarımı tut titreşiyorlar 
Bir şey olmuşmuş kovalamaya başlamış gibi 
Saklan evlere sarıl kanlı bağlarınla 
Avucunda kına yerine horoz devriyesi 
Dilimin tehlikelerini azarla 
Bu limeler oraya çıkmaz 
Ki taş olsun 
Açılmasın diye insan torbası 
Aşk ne korkunç ne kadar korkunç oluklar uzun
Dagunca çölleri dolanıyoruz 
Yuttuk kum yığınlarını 
Düşmediğimiz kum kalmadı 
Kötü özümüzün mevsimlik yıkımları 
yıkılsın 
etin serin yosunları 
Cezbe suyun akışına varmadan 
daha oturmadan kayalara ayrılan yerine 
ve başını dik tutup açıklamadan 
Kadını bir hançerle dolanmadan 
yolmadan karpuzun kabuklarını 
muzu çakalca aralamadan 
Çarpılsın
Ve biz uyandıracağız 
Suya çağrılan akışımızı
<end>

<start>
Çocuklarımızla 
Atlara biniyorduk
Dönüp bakarken geçmişe - kumandalı 
Atlara biniyorduk 
Benim çok çocuğum oldu 
Kadınım sen onların yüzlerini 
Çalılardan kolla
Bütün çıplaksın - omuzların 
Birbirine içiçe iki saat rakkası 
Gelecekte kumandalı - dönüyor 
Güneşi alıyor - alıyor gövden 
Karanlık eşyada bulup 
Ürkünce parlayıp koşan hayvanda bularak
Çocuklarımızlaysa - seçerek beni 
İçinin çağırması bir kır hayvanı düzlüğüyle 
Bedensel - seçerek ve buyruk üzerine 
İçine alışın doyuruşun 
O erkek giysilerine giydirişin
Doğanın çizdiğini 
    Çizip kanattığını hiç görmedim seni 
Çalı eğildi yumuşadı batan taş 
Kabuklar düz bir sıyrılma oldu 
İşte en başta ve değişen dünyada - durmadan "sen" 
                                                                   kalabilirlikle
Güzel kılınan sen 
Beni de kutsal sıvamaktasın
Güzelleşiyorum çocuklarımızla 
Hatırladıkça koşuyorum - biz geleceği 
Çoktan yaşadık öylemi kadınım 
Koşarak hatırlıyorum alnımın terini 
Avucumda tutup doyuran buğday ağırlığında 
Sunarak göğe 
Sınayarak elimin alnımla anlaşan hünerini 
Ve hatırlıyorum koşarak o gelecek zamanda 
İçimize söyleyen sese akıyorduk 
İlkin korkuyorduk 
Taşın kovuğunda oturuyorken 
Önümüzde ağaçsız düzlük - Çöl yada kumsal 
Gökte o acaip bakılamayan parıltı 
Buyruk alıyorduk
Açık 
Anlamlı 
Şu bildiğimiz gibi 
Ve dünyada 
Yere basarak 
Oku'maya başladık
Ben çocuklarım ve kadınım 
Bilerek erkekliği yeryüzünde 
Onun koşturmasıyla koşarak 
Bilerek kadınlığı yeryüzünde 
Onun koşturmasıyla kapanarak 
Erçocuklar sezinleyerek 
            giderek tanıyarak erkekliği 
Onun koşturmasıyla atılarak 
Kızlar kendilerinde doğrudan bularak kadınlığı 
Onun koşturmasıyla açılarak 
Hızla istekle alarak
Ben ve kadınım 
Açık anlamlı şu bildiğiniz gibi 
Ve dünyada 
Yere basarak 
Erkekliği ve kadınlığı hükümet ettik
Somuttur benim başım 
Rüzgar yüzümde engellenir 
Su akar saçımdan 
Öfkemde alnımda "v" damarı kabarır
Kadınımla hayvana benziyorduk 
Saçaklı üç kollu üç ayaklı 
Eti eti alıyordu
bir hayvanı (Boğuyorduk/Yoruyorduk/Ağırlıyorduk)  aramızda
Et eti alıyor - sert'e çarpıyor kanlı'dan geçiyor 
Değiştirmeden bırakıyordu
Çocuklarımızla 
Atlara biniyorduk 
Dönüp baktırarak başımızı 
Ardımızda kalan topraklara - Buyruk alarak 
Atları belirginliğe kamçılıyorduk 
Açık 
Anlamlı 
Şu bildiğiniz gibi 
Ve dünyada 
Yere basarak 
Haberi alıyor yayıyorduk işlenmiş ovalara 
Sesimiz olan atımızla - atlarımız olan sesimizle 
Kadında çocuklarımızı çoğaltarak - şiirimizle 
Kent kurulu yamaçlara - ıssız dağlara da
Tanıkol 
yer sahibi gök sahibi 
aktığımıza 
İçimize koyduğun sesle
<end>

<start>
Batıyla doğu arasında 
Bir ekmek hattında 
Elinde bir çift yün çorap 
Gördüm onu bir avrupalı gibi geçiyordum oralardan
Elinde bir çift yün çorap 
Anlatamadım galiba o çadırlar onundu 
Gördüm onu elinde bir çift  yün çorap 
Sanki tutuyordu obanın kaderini aklını 
Elinde bir çift yün çorap gördüm onu 
Binlerce yıllık dikkatlerin ördüğü 
Hürlüğün
Ve kadınları 
Uçlarını kaldırıp sokmuşlar kuşaklarına 
Kendi gölgelerinin
Ve çocukları 
İradelerini çözsün diye 
Dolayıp bırakmışlar babalarının ayakları altına
O 
Elinde bir çift yün çorapla 
Binlerce yıllık bir örgünün sabahı 
Tam gün doğarken atların alınlarına
Oba baş çadırının  varlığını duyarak arkasında 
Bakıyor diğer çadırlara 
Bir kuzuya bir karıncaya 
Herkes biliyor ki orda
Her an başlayabilir yaşamaya 
Hayat..
Rüzgarda 
Kat kat etekleri savrularak 
Kadınlar 
Karşı yamaç 
Oflaz otlar
Böyle bir fotoğraf 
Görünüşte 
Bir ruhunun dosyası kayıtlı değil 
Elinde kırbaç ve sopa 
Onu uzaktan geçer sanırsın
Yıllar ve çocuklar 
Canlarını vererek 
Koyunlar ve sığırlar 
Sütlerin ve yapağlarını 
Koyarak ortaya 
Gelişen düşünce:
Elinde bir çift yün çorap 
Daha o sabah bitti. "Al Buyur" dendi 
Elini uzatırken 
Dedeleri gibi baktı ona
Çiçek ve binbir çeşit ot kokuyor 
Dağ kokuyor sabah 
Bu oba 
Sanki doğu-batı ekmek hattına kayıtlı değill 
Bilmezliğin güvenli çobanı güdüyor becerileri 
Kadın kokuyor oba çadırlarının içi 
Saf bal kokuyor
Nurdüz yaylabaşındayız 
Kahramanlık buraya kadar 
Alabilicek hiç bir şey yok burda 
Para sayarak
Şimdi bir kaş kalınlığı in 
İşte aydın'ın köşk'ünün başçayır köyü 
Say bakalım videolu kahvahaneleri 
Sofular mollalar yatsıya gitsin hele 
Tezgahın altından porno meyd in'Amerika 
Meyd'in fransa almanya

Çiğ kabarığı dudak 
Aşkından kendini alevlere bıraktığı gibi 
Serin bir metal parçası arıyor 
Bir humma bakınıyor 
Nurdüzde 
Elinde bir çift yün çorapla duruyor 
Bir kaç saniye-başlarken güne
Hiç bir şey bozulmamış sağlıklı bir insan saflığıyla
Elinde kalabilir 
Sanki doğu-batı oraya atlayabilir
<end>

<start>
İlk teksif harbin kazdığı çukurlara 
Adım başında ğöğsü parçalanmış gözleri hâlâ canlı bir ceset
Enerji geliyor elektrik kaynıyor sulardan 
Toprak insan 
Karmaşık soru bir çabuk cevap
Kimbilir nasıl çikilotalarını yarıda bırakacaklar 
İki ucundan da elleri ısırmış 
Bütün kan rezervleri boşalmış damarlar 
Yalnız kalmış
Şimdi koşacak meydanları kim 
Asırlardır söylenen bir isyan susacak nasıl 
Kendini ara bul getir şiddetle kucaklaşalım 
Dudağımın altına koy adını 
Uluslararası çınlayalım çölden ormandan 
Uçurum başlarından kumsallardan 
Adımıza hazırlanmış bir mesaj olmalı 
Ağzını aç ağzını kapa 
Gözünü aç 
Toprağa bak 
Bir de insana
Hayat enerjilerinin sokağımızda koştuğu bir mahalledeyiz
Evimizden el etek çekilmiş 
Durmuş insan çok akıllanmışsa eşya 
Deniz bu sancıyla kabuk bağlayacak çalkalanaraktan
Halkın yaşamak marşını dinle 
Kafiyeleri dünyanın o son ilerleme kitabı 
Alınlarında ise saçlarına yakın bir iz 
Cemaatın ayakları biçiminde 
Ondört asır önce gergeflenmiş 
Halılar kilimler renginde hasır mühürler
Nasıl kullanırlar yüzlerinin ince liflerini böcekler 
Sanki bunlar 
Toprağın başında duran insanlar 
Binlerce ayıyı birarada görmüşler
Dehşet an meselesi 
Tuzağa ramak kalmış 
Ahret kıl payı
Şimdi yüzlerin ince lifleri kımıldıyor 
İşte bir memnunluk tümseği 
Sonra bunun süreği ve zaman geldi 
Korkulu bir mutluluk tırmanıyor 
İklimleri
<end>

<start>
İlim diye bağlansa boynun 
Secdeye gecikir alnın
Konuşsan dilin uzar 
Yalan olur gıybet yürür
Elde asa giydi çarık 
De hangi günah beldesinde
Alnını yere koydunsa bile 
Acep yakın mısın gaflet misin
Say boynunu vuruyorlar 
Zebaniler bir takım
Bir zaman böyle geçti 
Geldin sona, tıkandı nefes borun
Bu son güneş bu ilk adım 
İkisi de malın hangisi kararın
Bil tefekkür koruna düşsen 
Ödün kopmaz zalimden,dersin Allah daim
Elin şakaklarında yangın 
öyle fikret çatlasın başın
Doğrul! belin iki kat yüzün solgun 
Sarılık değilsin mağlup mu oldun
Toprak yer seni,etini kemiğini 
İman ancak, sığmaz ağzına çevirmez dili
Sözde şehvet dilde şehvet 
Hani sükut tevazu uzlet
Sen konuş şeytan mütebessim 
Nerde korku karar basiret
Her sözün zarara 
Emri maruf nehyi münker bir de Allahı anmak müstesna
Her haykıranın takıldın ardına 
Eğildin her rüzgarda
İster misin makakam rütbe ölümden sonra 
Allahı hakim bil diğerlerin mahkumun-aleyh
Gitti haznedar 
Hazine kaldı (biz gibin)  sarhoşlara
<end>

<start>
Bir sesti öyle 
Kıskıvrak bir zaman urgan gibi boynuna dolalı
Belleten 
Heheyleyen 
Höreleyen
Üstadım kırk ağzınız 
Fil yüreği gibi bir yüreğiniz olmalı
Belleten 
Eşeleyen külleri 
İşte bir küçükköz 
İste bir nine parmağı
Bir sesti öyle 
Bir çırpıda hem kiriş ve ok 
Gögsünü yaymadınsa yay önüne
Üstadım birelif kılıcınız olmalı 
İnce uzun bir merhametle 
Bir gürzünüz olmalı dolgun bir kaf 
Yedi devi arka arkaya yollamalı
Zırhsız ve kalkansız 
Bir kılıç ve gürz 
Kıraç toprak 
Obasız bir çöl 
O ses ıssız dolaşan bir sesti öyle
Bir sesti öyle 
Bastı apansız kalabalık evler dolusu uykuları 
Taki vakit saat 
Saanki güz 
İklim sapsarı
Anılar 
Ne çok dostun var 
Hatırladık Kaldırımlar'ı 
Tek dostumuzdu 
Hani çocuktuk ve sevdalı
Bir gün baktık bir sesti öyle 
Hapishanede 
Zırhsız ve kalkansız 
Kılıç dizlerinin üzerinde 
Gürz yerde
Baktık 
Bir nazar 
Besinliyor üçünü de
Bir damar denize açılan 
Salan küçük çaylara derelere 
Büyük ırmaklara da suları
<end>

<start>
Ağlıyorsun ha insan oğlu 
Daha ısınmadı silah
Namluları sabahlıyor bir gece istekden bir şey 
                                                       avlıyorsun
Gözün yorumu çabuk alımı hızlı 
Kulak tadlarla dinliyor gaflet ağızları
Namluları aralanıyor bir sabah rüyandan bir şey 
                                                         salıyorsun
Yitti yolun hakkı 
Her kadın çıplak kürkler cam her biri beylik 
                                                   istasyonu
Namluları isyan bir ecel ateşe kayıyorsun
Gıybetleniyor düşünmek dostluk 
Soru var içi çelişkisiz ucu dosdoğru adaletli
Namluları kırabilirsen bir ezan arın
Gülüyorsun 
Gününü tamam 
Namluları kırabililirsen bir ezan arın
Vaktaki bir dem gönlüm 
O'nun için mahzun:
Namlular çöker bir takvim. İstek izinli mübarek
Göz yerde sanki kent ıssız 
Kulak uzlet
Namlu düşer ol vakit rüyalar gelir kalbe
Kazandın 
Her kadın yok. Hepsi komşu sırdaş bazıları
Namlu sarsak. Elin şerbet kasesi
Yeryüzü yıldızlarıyla sema bakış dolu derin 
Hikmet buluş her dem yeni
Namlu haslar beyninde sevgi ağzı
<end>

<start>
Bir şair olmak istedim 
İslam hartasında 
Baltalarını 
Ortak çarşılara götürüp pazarlayan
Şu gonca 
Daha dün yepyeni değil miydi 
Nasıl eskimiş ağzı 
Ya şu köpüklü dualar 
Eyvahımı nasıl unuttum 
Bunca imdat) (bir tek sonbahar
Bir oyun bulmalı 
Yepyeni kelimeler
Haydi mesafeleri topla 
Yak ateşi orta yere 
Ve gece boyu bir tek uzun şiirli cümle
Derken telefonun 
Gözyaşların
Yoldan gelip geçenler 
Çocuk sesli kaldırım 
Seselenip ağlaman 
Bir salkım üzüm dudakların
Bir seninle 
Bir kaç basit anı 
Kalabalıkta küçük adımların içinde 
Söylentiler içimizle dolu
Şöyle olmuş: 
Ben sen demişim 
Sense sen
<end>

<start>
İnsanın delikanlılığı üzerine konuşalım 
Parmağıyla bir zincir sallayarak geçiyor önümüzden
Bu bir müzik 
De ki balyozlanan kaburgalar 
İşkence odaları hayır diyorum ki 
Kulağımızı dayadık mı kumluklarına 
Kadırga kırıkları deniz dibi fısıltıları
Elbette bu suçları 
Bu suçları 
Bakın nasıl utanıyorlar 
İnsanlık bizde kalsın fakat Allah 
Onları sorguya çekecek
Bir zebani düşünemeyiz daha 
Dünyaya ait beş duyumuzla
Ateşi bilemeyiz daha 
Dünyaya ait beş duyumuzla
Bir adımını bir iskele gibi şöyle uzat 
Bir hesap yapıp durduğun belli
Ara bakalım çölleri 
Boynunu kütürdetip gezinen bir kutup ayısı ol 
Eşle bakalım geleceklerin çulunu patırtısını
Şöyle bağıracaksın 
Kala ölüm meleğinin vurmasına bir vakit 
- Bana bir kaldıraç bulun 
Gücüm orta yerde görmenin tam sırası
Derken 
Oğlunu görmen bir baba gördüm 
Açılıp duruyor gibi kafatası 
Elleri gidip kapanıyordu başına
Saçları incelip savruluyor tel tel 
Rüzgar mı var mezar mı uğulduyor 
Pek sesli bangır bangır selviler 
Güneş öğle vakti  sarı tunç kara demir
İşte geçti gitti bitti 
Göçmen kuşlar gibi zaferler naralar 
Gök bir zaman oldu boşaldı 
Sırtın eğik başın kambur 
Birbirine birşey soran bakışların 
Parkta ateş parkında 
Arasında apaçık açılan defkerlerin
Hayat bunu ilaveten yanımıza  koydu 
Bu bilgi sağlam 
Ne vakit bilmem 
Çıkar kurt başı korkunun 
Çıkar havlı başı recanın 
Üstümüze diker bakışını
<end>

<start>
Ayak bileklerimden bir de tutup sözüm ona 
Ellerimle de duyarak basıyorum toprağa 
Deli deprenişlerin köpüğüyüm yoksa 
Ne hah yerleşip oturdum 
Ne bir ayak yeri eşeledim 
Ne bir dam aradım başımda
Perişan toztoprak içinde eşyam 
Yanlardan 
Arkadan otların arasından 
Vahşi bir hayvan fırlıyor hatıramın sırtına
Yerim ve yurdum belli değil 
Yeni atamdım aşkın tıpanlarına 
Neyin memuruyum ben nerdeyim
Artıyor çizgi çizgi 
Fahrenayt ellidokuz atmışbir
Eyvah hüzün bu 
Eyvah hüzün yine 
Çatıda alnımın
Hüznüm ağam oldu eyvah 
Bir şey yap silkip at
Çare ne - herneyse 
Titrek elime zor 
Çalkalanıyorsa bir yerde 
Ölüyorsa bir yerde 
Bağlantılarım tam otomatik 
Arzı mıyım ben 
Tırnak arlarına kıymık giren ellerin
Hadi düşün beni 
İçim otursun aklım 
Durulsun diye
Ankara gölü gören bir dağ 
Sisler ve katran 
Ruhum 
Bir iki yaşımda 
Aynı boyda çam ağaçları
İki titrek ışık'ız 
Güneş altında iki insan gövdesi 
Bir gün yağmurlar 
Açlıklar perişan saçlar dudaklar
Daima biraz fazlasıyla önünde 
Dalgakıranların
Şunu da yaz bedeli olsun 
Sabırla titreyerek öyle yalın 
Ve kimsesiz olmadan oturacağız 
Kıyısında ayrılığın
<end>

<start>
Başımın hemen üstü tufan 
Maddede bir başka madde
Kara haberler var size 
Nehirler lanet akıtıyor denizlere
Şeytan 
Şişen ve fısıldayan dudaklar
Katl 
Burulan kol oyulan göz ve çene
Şeytan 
Şişen ve fısıldayan dudaklar
Masum gözler 
Sonuna kadar açık tarifsiz bir dikkatle
Şeytan 
Şişen ve fısıldayan dudaklar
Baş bir lezzet açtı 
Direnirken kalp eller içinde
Şeytan 
Şişen ve fısıldayan dudaklar
Ne görür ne düşünür zaman 
Kımıldayamadan 
Akan sulardır kaskatı bir kaya üstünde
Şeytan 
Şişen ve fısıldayan dudaklar
Atıldı hançer havaya 
Tutuldu gergin zar ovaya
Şeytan 
Şişen ve fısıldayan dudaklar
Hışmın hep uzakta kaydı 
Şarap ve kadın inkar üstüne
Şeytan 
Şişen ve fısıldayan dudaklar
Hayvan günahsız bir iz yürüdü ama insan 
Ya yitti derya içinde ya gitti cife içine
Şeytan 
Şişen ve fısıldayan dudaklar
Ya fakirlik zenginlik tuzak 
Ya yokluk varlık evlat bile
Şeytan 
Şişen ve fısıldayan dudaklar
Ne hayırlı? Bu! Hayır değil- 
Ne güzel? O! Yoo değilŞeytan 
Şişen ve fısıldayan dudaklar
sonunda 
rusvalıkla gelmişik kapına
<end>

<start>
Bir kaç beyit şiir..dedem bırakmış 
Bir derviş nacarmış 
Çelik bileli uçlar yontu kalemleri 
Gibi dizlerinin üstünde elleri 
Edebli 
Hudutsuz bir noktanını içinde kalp sesleri
Dedem nacardı evet nacardı 
Rahleler genç damlar açardı 
Kapılarına buğday başakları 
İnce ince nefesle zikir demetleriyle dam 
                                        direklerine
İşlerdi ebe sağdıç kirve ahiretlik adları 
Sarıklar dizili rüyalar memleket işi 
Kendi içlerine bakar mahalleli 
Koşarken anne eteklerinde gülerken 
Bolluk ve genişlik derinlik denizine kapılanır 
                                                    çocuk
Saklanmazız zulümlere 
Erkekçe 
Tayfası biziz tarlamızın. 
At ettik emeklerimizi komşu köyün derdine 
Vurgun dursun sehpalar 
İdamlar kalsın
Rahmetinden baygınım hastayım bakışlarına 
Et tırpanları başlamış bir uzun ara 
Genç kalplerde hasret çırası 
Ağıt ağıta kervansaray harabeleri 
Eski su yolları 
Kışlalar 
İçleri buz sarkar eski kitapsaraylar 
Sandıklarda  toz toprağa belenmiş dedemin 
Soluk soluga rutubet içer kitapları
Bulutlardan geçerek dağ uçlarından sevgilerden 
Yükselir cesetler 
Şişi ve morluklar içinde kocaman ölüm delikleriyle 
Bulutlardan 
Geçerek dağ uçlarından 
Sevgilerden
Deprem dalga kabartıyor 
Dalga 
Katleden elimi elimle dinlendiriyor
Bir taş yağmuru gibi geliyor 
İşte şimdi geliyor
Abdulhamitten başlalayalım: çok ince derin bir 
                                                        devdi 
Saklanmaya ey çocuk o duvarlar dokunduğun 
                                                    duvarlar 
Nice bezirgan saldı saadet yolları 
Benimle 
Şu suyun yaylasına yüksel 
İşte içindeyiz devin 
Elimizde ölçüler
Şimdi darda sıkıntılı uzaklıklarda 
Başlar sorular dikkatle üzerimize eğilmiş çiçekli 
                                                         dallar 
Ey evin neş'esi ey vin soylu gelini sor haydi
Başka bir kalbe başlıyor denizin çocukları 
Kumsalda yemiş kabukları 
Açıkca belli ayak izleri empozeler 
Tesbih gibi gidip dönsün de deniz 
Canlı sırtında olalım okyanusun
Şimdi varıyoruz 
Bizim eller aydınlığı peydahlıyor oraya 
Bataklık tabımız alev alıyor yüzyıların birikintisinden 
O'raya 
Anamız babamız 
Döşenmişiz yollarına
<end>

<start>
Sis çöküyor 
        ırmak kör bir akış mı şimdi vadide 
Ya silahım 
Kanlı bir kurt başı koynumda 
         yonga dolu yatağım 
Silahım 
Kimbilir sen soyunurken sıcak fısıltılar geceye
Sisler çöküyor 
        mescid ve minare say fabrika bacaları 
Ya gömleğim 
Üç zaman hızımın rüzgarıya dolu 
Gömleğim 
Kimbilir sen delinip al kanımı emersin tenine
Gökten bir taş düşüyor 
       hallacı gibi yüreğimin 
Ya bileğim 
Sızım sızım sızılarla arar serin çelikler 
Bileğim 
Kimbilir sen 
         bir ceset gibi iradesizdin dostun elinde
Gökten bir ah geçiyor 
       mescid ve minare
Yar erliğim 
Bir zaman 
        umut ve korkuyla genç yıllarımın çenelerinde 
Erliğim 
Kimbilir sen 
         nasıl keşfettin buğularla neyi 
         kadın diye
Sabır sabır içinde sürtünen ateş çıkaran bulut 
        kar rüzgarı tipi 
        heva heves yağmuru gibi 
        hani uysal hani durgun 
        sazlıklar 
        yüzümün yastığı alınır her gece 
Ya elmasım 
        yoruldun evde bunaldın yıkandın 
        süslendin oturdun kıpırdadın 
Elmasım 
Kimbilir sen 
         camlarda başın belki geçerim yolum düşer 
                                                           yeryüzüne
<end>

<start>
Berat’e
Bana soruyorsun şu resimdekiler kim, diye.
Emin ol kim olduklarını çıkaramadım. Görünüşe bakılırsa mutlular. Fakat insanlara tavsiyem şudur ki, nasıl “zenginin parası, parasızın çenesini yorarsa”, başkalarının mutlu görünümü, insanı kendi mutlu olma imkanını, kabiliyetini görmekten alıkoymamalı. Filmler, resimler birer hayaldir. Başka insanların dış görünümleri de bizi aldatmasın. İnsan kendi mutlu olma imkanını görebilmeli. Mutluluksa filmlerin, romanların içinde değil, kendi yaşadığımız basit hayatın içindedir.Ve önemli olan yaşanılan “an”dır. Onu ibadet, sabır, anlayış, tevazu ve merhamet ile anlamlı hale getirmek mutluluğun ta kendisidir. Yoksa deniz kenarında fotoğrafçılar tarafından düzenlenmiş bir mutluluk tablosu sahtedir ve bazı saf kimselerin duygularını istismar etmekten başka bir şey ifade etmez.
Acaba anlatabiliyor muyum?
<end>

<start>
Dinç bakan bir çocuk 
Ana baba acınma yatak yorgan toprak 
Ve ezgilerden elini çekmiş 
Şimdi gördüğün resim net 
İşte siyah karanlık cife 
Ve işte ciğerlerinin üstünden kalksın diye 
Parmaklarını kaburgalarına takmış 
Bir savaşçı nefes
Dağ ona söyledi arzum şudur 
- Gömleğimde uyu 
Yanağını tenime koy
Bir savaşçı uyuyor 
Biri baskın 
Biri şehitlik işinde
Toprak söyledi: Doldum 
Tenimde dur! FAKAT 
                   + 
Ana bir yangın yeri 
Dehşet içinde saçı dağınık 
Oysa sevin 
Acın kutlu 
Kocan oğulların şehit 
İşte getiriyorlar onu da
anladın 
yaşamakta olan son oğlun
İsli dağların yamacında 
Beşon evlik bir köyün kıraç tarlasında 
Toprağı bellerken durup 
Ağırlaşmış yüzünü 
Bakışını 
Çok uzaklardaki  atlılara çevirdi ana
Geceleriyse 
Toprak damın çölünde 
Bir aşağı bir yukarı 
Dolanırken 
Başını değer gibi alçalıp 
Teselli gibi geçer bulutlar
Der ayrılığın adı yaman 
Oldu kapı komşu malım 
Dost bağım
Dizimdeki dermansızlık 
Bu yaşın alameti değil
Baka baka kardeşim oldu yıldızlar 
Ellerim ışıklı saçlarına değdi yıldızlar
<end>

<start>
Hiçbir karası kalmadan aydınlanan kanla 
Akar dağları çoşturur suları bir kanla 
Çarpa çarpa yüreği ismini Allahın 
Hızla bir dua kapısı araladı kılıçlar 
Efendilerimizdeki kılıçlar 
Ki herbiri 
Akışında zikrin bir küçük tesbih tanesi olan 
                                                        sıradağlara 
Ordu götüren - 
Hülyalara
Dua vuruyordu 
Cenkci dua vuruyordu 
Yanamaz oluyordu düşman ateşi
. ağlamasın için önünü kestim 
yıkılmasın diye işimi bıraktım beline sarıldım 
sağ göğsünden vurulmuş gibiydi.
. acılar ey acılar 
zırhımız kırdın etimiz lezzetine bulandı 
fikirler bağlandığım.
Hayır sevgilim vermedin daha 
Aç biilaç üstündeyim etinin
Bahar geçti de açmadı çiçek badem dalları 
Bu kara toprak lafzı 
Şek mi var sende ey mahcub kalbim 
Ki kollanamazsın bir türlü korkularından ölümün
Bir ay tutulmasına bakakalırlığı yüreğe indirerek 
Geceleri insan karanlığında uyandıran 
Nabız hallaçlıyan çarpışlarından yoruldum
Kıvrımlarını toprağa yaymış 
Bir beyne vardım 
Gözüm yere dikilir
akraba açken uzanamasın elimiz ekmeğe 
komşu tasalıysa tasalansız evimiz 
iştahayla gülünmez bizde 
azbiraz tebessüm edilir 
dünya için sevinilse
<end>

<start>
dağ köyünde körbağırsak sancısa
konur karnın ağrıyan yanına
alev gibi tuğlalar
/ Bir kalbiniz vardır onu tanıyınız.
Bir şehir kadar kalabalıktır bazıları
Bir dehliz kadar karanlıktır bazıları
Konuşurlar
İsterler
Susarlar
Dinlememişseniz nice yıl kalbinizi
Ev meslek iş para geçim diyerek
Düşünün şimdi bir de
Şehirlerde kasaba ve köylerde
Başını eğmiş kalbiyle söyleşen bir kişi olduğunuzu
<end>

<start>
Kavuşmalarımız ağır aksak, ayrılıklarımız koşar adım.
<end>

<start>
Bir sabah
Uyandık ki
Her taraf kar kar
Uyuyorduk hepimiz
Ah
Nasıl yağar
Hiçbirimiz olmadan
<end>

<start>
Neden diye sormayın hemen. Onu ben kendi kendime de açıklayabilmiş değilim henüz.
Kişinin ihtiyaç duyunca aramasının binlerce çeşidi olmalı.
Aradığımızın ne olduğunu biliyorsak, arayacağımız yer bellidir. Bakınırız ve onun işaretlerini tanımakta güçlük çekmeyiz.
Sıkıntı kollarını göğsümde kavuşturmuş. Soluk alırken, genişleyip daralan kaburgalarım, zamanın boşuna ve nedensiz geçtiğini biliyor.
Çoktandır yabancı bir cismin kalbime sürtünmekte olduğunu biliyorum.
Yine de biri çıksa, nasılsın dese alışkanlıkla iyiyim diyeceğim.
Kederli olduğumda söylenemez zaten. Buna sebepte yok çünkü. Ne taze bir ölüye sahibim, ne felâket geçirenlerim var.
Dedim ya oturuyorum öylece. İyi ki etrafımda kalbimi tanıyanlar yok.
Hiç beklemiyordum, birden kadın bana çevirdi bakışını. Tanrım ne büyük bir merak içindeydi bu bakış. Durmadan sormaktaydı. Hayattan ne beklediğimi sormaktaydı...Günü birlik yaşama içinde elde edilebilen sayısız imkanlar kaçırmıştı.
Bu durumda ona bakmak zordu. Huzursuz kımıldayarak ondan kurtulmaya çalıştım. Fakat bakışımı tutmuştu, ondan ayrılamıyordum, tanışmıştık bir kere. Tekrar karşılaştığımız takrirde, sorularını, ikinci kez tekrarladığını bilerek, düşündü mü der gibi, başkalarının öğrenmelerine duyulan güvensizlikle, yine alay ederek tekrarliyacağını düşünüyordum. Fakat umulmadık bir anda başka, herhangi bir şeyle ilgilenmeye başladı... Birden sahipsiz kalmıştım. Bakışım, yere paralel durmak zorunda bulunan, fakat içindeki sertlik süratle yumuşayan bir bakır tel gibi eğiliyordu boyuna. Durumun saçmalığını kavrayıncaya kadar bir an bocaladım. Bu belki de devam edecekti ama, seni hissettim. Evet, bakıyordun, yanılmamıştım...Bunu hissetmemden ne kadar önce başlamıştım bilmiyorum ama, bakışlarımız karşılaşınca kaçtın, önüne döndün...ve dönmen için zamanın vardı. Fakat dönmemiştin. Omuzlarından bana dokunup kaldığını anladım.
Görüyordun, beni hissediyordun.
Ve o zaman başladı.
İste yine bir şey var.
Bakıyordum sana.
Şimdi birşeysin benim için...Varsın.
Fakat bocalıyordum.
Gizlice düşündüğüm, farkedilmesinden korktuğum hakikat sen miydin, yoksa ben, hatırasızlığı, boşluğu, en ucuz şekilde, sırtımdan korkakça, hiç bir teşebbüste bulunmadan birden bire atmak için yine hayal mi kuruyordum.
Dedim ya işte, bocalıyorum.
Yeniden yaşamaya başlamak kolay mı?
Yaşamak s.168-174
<end>

<start>
nefesini yüzümde tutuyorum
gülüşünü aklımda
             morarmış yüzlerini
ısıttım kaç gece_ ısıtıyorum
             içimdesin-büyütüyorum seni
Seni yepyeni bir dünya yapıyorum kendime
Tam kralca yaşanacak
Şimdi yoksun üstelik uzaktasın
            ellerin yapayalnız biliyorum
gözlerin dalıyor yine
            hep benim için olmalı
<end>

<start>
İlle gerek mi özlediğimi söylemek
ya da sevdiğimi seni 
Hem gelecek günlere bıraktım seninle olmayı 
seninle ölmeyi bir güzel 
                        seninle
<end>

<start>
Niye yazıyorum ki bunları.
İçimiz bir dolap değil ki açıp bakalım. Açıp gösterelim. Yine de anlatıyoruz ama. Bizi farkedince eşyaların arasına gizlenmeye çalışan bir böceğe benziyor anlattıklarım.
Gelecektim. Ama daha bir kötü hatıram olsun istemedim. Ona böyle yazdım. Merhametle bakarak gülümsedim. Görünüşü acımayı da zorlaştırıyor insana...
<end>

<start>
Rahmete açılan bir gökyüzüydü
Üstümüze yıldızlar serpen
Şefkatli bir anne gibiydi
Seni bağrına basan toprak
Mümin mütevekkil bir güzel adam için
Ölümün müthiş ve gizemli sorularına
Ağrılarımı iyileştiren
Sakin cevaplar bulabilirdim
Cesur olmayı dener
"Yaşamak" bu diyebilirdim
İçimde bulutlar hep böyle kabarmaz
Uysal gözlerle bakardım sana
Hafta sonlan parkları sevebilir
Anılarımı bir tablo gibi asardım duvara
Söylenecek sözlerim olmasaydı hayata
Oysa yine çocuklar var hayatımızın ortasında
Güzel yüzleri ve namlı isyanlarıyla
Sayfalarından hayata çıkıp
Bizi insanlığımızdan utandıran
Müthiş nağralarıyla haberler salan ortalığa
Sonra biraz filistin bir parça afgan
Ve napalm eksersizleri
Karanlık mağralarından çıkan devlerin
Sonra acıları ve sevinçleri
Birlikte paylaşan bir yürek
'Beyaz haberler' ustası bir nevcihan
Alımlı vitrinlerini onurla geçerek hayatın
'Yürekdede' sofrasından 'Serçekuş' kanatlarıyla
Güzellikler sunan mümin yüreklere
Er meydanına
Kurşundan ağır kelimelerle çıkan
Sonrası bir şehir ve yine sen şehriyâr
Zulüm kaldığı yerden 
Vurmaya başlarken yumruğunu toprağa 
İçinde asyalı karanfiller ağlar 
Toprağın yağmuru arar ve uykusuzluğun 
İz bırakır ceylan gözlerde şehriyâr 
Bir şehrin kederi senden sorulur
Sonra yine açarsın sofranı coğrafyan geniş 
'Zal tepesine doğru' sonsuz bir koşu 
Adımlarımız kararlı 'Adamlarımız yiğit' 
Döverler bilinç harmanını 
Sonra şu bizim yeryüzünde 
topraktan gel gel nöbetleri'
Uzak mevsimler midir şehriyâr 
yaşayamadıklarımız
Tutuklu günlerimiz mi 
Halkımızın yüzyıllık öfkesini 
boşaltan sokaklar
Artık ne insan yüzleri taşır omzunda 
Ne sıcak bir gülümseme 
Beni bulmaz artık postacı 
Ne de dost dudağından bir selam 
İçimde mısralarının çağıltısı
-Bismillah, elif lâm-
Aşkım bir hüzün bulutuna dönüşüp 
Çöker dağının üstüne 
Havf ve reca makamında 
Dilimde
dua metinleri aşk ayetleri
-İnna lillalıi ve inna ileyhi raciun-
Güzel hayatlar ve ölümler için.
Mesafeleri toplayıp uzun bir gecede
Ateşini yüreğimde yakıyorum
Sıcak bir haziran öğlesi
Bir telefon dua ve gözyaşı
İns ve cin su hava ateş
Serin serviler altında mütebessim toprak
Mahzun gönüller
'Sevginin gücü, savaş ritimleri'
Fatiha yasin tebareke ve amin
"-Hakkınızı helal edin Hakkınızı helal edin..."
Beni anla. Çılgınlık öğrendim ırmaklarından
Göğsümde bir cihan soluyor rüzgar
Rabbimize teslimiyet ve razı olmak için
Yumuşak bir kavisle geçerek ölüm sularını
Güzel şeyler de söylemeliyim
Maraş ankara istanbul ve boğaziçi
Ayaklarının ucunda deniz
Harlı alevler ve bahar için
Şiirlerin seni ele verir şehriyâr
Kaç martının ayakları suya değer balıklar sevinir
Seninle bütün bir şehir
Son rüyasına dalar
Gözlerini alıp sabaha başlangıç yapar
Toprak uyanır bereketi başlar günün
Sevginin en mahrem sınırından geçilir
Gölgen olur peşinden yürür
Yağmur olup düşerim toprağına
Havf ve reca havf ve reca 
Yasin tebareke fatiha ve dua
Son söz/
"Her şey karıştı çünkü öldün 
Artık kimse bulamaz kendini 
Eller birbirinin içinde 
Senin ölmüş elin yapışır 
Benim tetiğimin üstüne"
-Şimdi üzgünüz arkadaş-
<end>

<start>
Bir tohumdan daha az değil 
   Fatihin büyük güvercin kanatları
Meleklerin sık aralıklarla 
   Dokunduğu toprak.
Güzel buyruklar 
   Gürbüz havalar
Boğaziçi bir akımdır 
   Bir akan sudur 
   Nice dergahlar 
   Dinler gibi nabzını 
   Yeni doğan çocukların
Yamaçlarda mezarlıklar 
   Sever gibi bazıları 
   Açık havadan gömülmeyi
Çocuklar topkapıda 
   Sedef kabzalı kılıçlar ellerinde 
   Rahlelerde kur'an 
   Tefsir 
   Arapça 
   Farsça 
   Dikkatle önünü iliklemede 
   Padişah ve şehzade
Açılıyor dev gibi bir kapı 
  Dikiliyor dev gibi bir sütun 
  Sütun başı sütun ayağı
Dibinde dilek şikayet sahipleri 
  Birer gürz gibi sağ ellerinde 
  İradeleri 
  Bir ellerinde arzuhalleri
Oğullarım 
  Dikkat edin 
  Hak yemeyin
Oğullarım 
  Mümkündür 
  Topal bir karınca 
  Mihnettedir
Oğullarım 
  Mümkündür ki 
  Bir baş kesilir avluda 
  Akın, akan kanla
Cihangir 
  Taş yokuşlar 
  Eyup 
  Sıla sıla Medine
Acı 
  Bu tortu
Karartır camları 
  Yorar küpleri 
  En berrak sular bile
Ve kapanıyor saray kapısı
Saklanıyor 
  Sarı sarı altınlar 
  Kokup
Şimdi birden Eminönü kalabalığı 
  Kimseyi tanıyamazsın 
  Kıyafetinden 
  Yüz çizgisinden
Katil efendi 
  Hırsız baş köşede 
  Haksız haklı
Şer belalı
Örtünmüş güneş 
  Çoktandır, yüzü nerde 
  Ya o ay 
  Kara bir zıbın biçmiş kendine
Bir düş 
  O buyruk 
  Şefaat 
  Gürbüz hava 
  O güzelleri İstanbulun
Dönüyor demir teker
<end>

<start>
Kuru dalı ağacın 
  Artık çok yaşlı, beli solgun 
  Ve yok tomurcuklanmak umudu
Böyle bakıyor çocuksuz  geleceğine 
  Taş dolu ve güneşle kavrulu kuyuya 
  Dikmiş gözlerini yıllardır 
  Bakmakta gibi bir çöllü
Oysa o seçilmişlerdendir 
  Bir peygamberdir o 
  Adı ibrahimdir 
  Gür bir ağızdır o 
  Bid şelale başıdır 
  O kupkuru ve iklimsiz görünen 
  Bir hayat çanağıdır
İbrahim 
  Yıldızlara bakıyordu sayısız 
  Gece
İbrahim aleyhisselam 
  Irmak ağzı olundu 
  Çoğalarak genişleyerek akmak 
  İstiyordu ve işitildi
Günler geçiyor 
  İki hanımı iki ayrı hayat kaynağı 
  Birinden büyük akıyor 
  Ötekinden en büyük
Derken 
  Doğuyor o mührü taşıyan 
  Çünkü istendi ve işitildi
Büyüdün 
  Çocuk
Hangi çöle ilk adım 
  Anne 
  Götür
Hangi yöne çevrilecek yüzü 
  Anne bak
Kenan ilinden bu kervan 
  Develer arşı inmeye başlar 
  Yol süresi 
  Kırk kum gecesi
Tepeler 
  Tutmak ister gibi herbiri 
  Gelenleri
İşte tepeler içindeki vadi 
  Üç çıkışlı 
  Biri denize kuzeye ve güneye 
  İşte çocuk işte anne 
  Uçsuz bacaksız çöl 
  Hiç kimse yok içinde 
  Senle varılıyor o yere 
  Senle bitiyor her yön her mekan 
  Ayrılıp kaldınız kervan ıpıssız yürüdü kayboldu 
  Baktınız 
  Ancak bir melek anlatmasıyla anlaşılabilir 
  O acele
Yanıyor çölde çocuk, ah ecel 
  Koş anne 
  Yedi kez / Safadan Merveye 
  Ve bak çabuk çabuk ufuklara 
  Ne insan var ne cin ne de bir çizi 
  Korkma korkma korkma 
  Gel 
  Tamam sesi duyuldu 
  Çocuk suyu buldu 
  Akan rızık öyle bol 
  Kervanlar dönebilir 
  İnsanlar toplanabilir 
  Ağaç açabilir
Baba gel zamanı 
  Boyutları ve yönleri 
  Ve yeri 
  Ezelden belli 
  Evi bil ve kur
Baba gününde gelecektir 
  Duvar yükselecektir 
  Ak taş doğu kanatta 
  Bembeyaz parıldayacaktır
Kavimler konuğun olsun 
  Taş taş üstüne konsun 
  Çadır yanına çadır konsun
Büyü ey belde 
  Canlan
  Ve hüzırlan
Bir gün 
  Olgun bir incir gibi 
  Patlayacak ve balını dökeceksin yeryüzüne
Tepeler arasına 
 Demet demet iniyor çehreler 
 Ap ak yüzler kavisli kaşlar 
 Kalın dudakları beşerin 
 Öpülen bir rüya katıyor içine
Adım adım doluyor vadi 
 Gözleri mercan develer 
 Yüzleri ipekliler 
 Atlas zenginlik genişlik 
 Biri diğerinden yumuşak 
 Biri ötekinde görevli
Tepeler içinde vadi 
 Vadi içinde Kabe 
 Sana geliyorlar 
 Böyle istendin Ve işitildin 
 Her kime seslendinse 
 Geliyor 
 Ve yüzyıllar ne çabuk 
 Eteklerine kara otlar takılarak 
 Günah kapıları arlanarak
Ak Taş benek benek kararıyor
Vadi insan doldu 
 Kimi elini alnına atarak 
 Deprendiren bir rüya görüyor 
 Çadırını yıkıyor o sabah
Kimi elinde Kabeden bir taş 
 Yaban illerde öpmek için 
 Kabeyi öpmek yerine
Kimi gözyaşını yolluyor önden 
 Kuzey güney gurbetlerine
Kâbe taşlarına şimdi 
 Doğuda batıda putlar 
 Değiyor 
 Hadi Hacca gidelim 
 İbrahimi hoş edelim dedikçe 
 İkisini birden tutan eller 
 Geldikçe Kabeye bunlarla geldiler
Put araya girdi 
 Ezada 
 Gerek Sevinçte mutlulukta
Vadi insanları artık 
 Öte dünya şüphesi 
 Yürekleri
Vadi insan dolu 
 Hani o su 
 Unutuldu
Kuyusuna taş üstüne taş atıldı 
 Beldeden kovulan eller 
 Cürhümiler 
 Kinlerini beleyip berkiterek
Hani o su 
 İsmailin topuğuyla bulduğu
Huzaa 
 Düş suyun ardına
Hayır kader 
 Kitlendi üstlerine 
 Sıyırdı palasını şeytan 
 Biri 
 Puta tapar Moaiblerden 
 Hübel'i getirip dikiyor Kâbeye
III
İbrahim soyundan Kureyş 
 Diğer bir kol Huzaa 
 Çekilip bırakılınca titreyen 
 Çeliği 
 Arap kılıçlarının
Kureyşten Kusayy 
 Huzaadan Huleylin kızı 
 Buluşuyor 
 Dağın ikiye  ayırdığı ırmak
Kusayyın elinde Kâbe anahtarları 
 Vergileri o toplar 
 O bakar hacılara
Kusayy şöyle dedi 
 Artık çadırlardan çıkalım 
 Evler kuralım
Dar'un Nedve 
 En büyük evin 
 Kusayın
Kusayy öldü oğluna bırakarak şu kelimeleri 
 Sen açmadıkça Kabeye kimse girmesin 
 Kureyşin bayrağı senin elinde 
 Hacılar 
 Doymasın içmesine yemesine 
 Sen vermedikçe
Abdul Menaf oğulları Haşim ve dostları 
 Kadınları 
 Kâbe yanında 
 Bir tas güzel koku içinde parmakları 
 And içtiler birlik için 
 Sürerek ellerini kabe duvarlarına
Böylece görev ikiye bölündü 
 Abdul Menafta vergi 
 Abdud Dar'da Kâbe anahtarları
Haşim ne güzel 
 Nasıl titretici sesin 
. Siz Allahın evinin yakınlarısınız 
    İşte hacılar geliyor 
    Onlar Allahın misafirleridir 
    Hiçbir misafir, onunkiler kadar 
    Cömertlik beklenmez
Haşim kurar yaz kervanını 
 Kışınki de onun
Yol Mekkeden Şama 
 Yol üzerinden Yesrip / Medine 
 Burada yahudiler 
 Ve birbirleriyle kardeş iki oymak 
 Evs ve Hazreç
Haşim ve Yesripten Selma 
 Evlendiler 
 Bir oğulları varken öldü Haşim 
 Kardeşi Muttalip Mekkeye götürürken oğlu 
 Görenler şöyle dediler 
 Bu Abdulmuttalip / Muttalibin kölesi 
 Hayır dedi Muttalip 
 Ama adı Abdulmuttalip kaldı.
<end>

<start>
Bir ateşli hastalık 
  Orak ucu gibi geçmiş karnına
Bilinmez rahmet saatı 
  Birden çıtçıt - çıtçıt - çıt 
  İsyan davulunu o 
  Asmış boynuna
Baktı ki bu ölümün ayak sesleri 
  Darldı mekan 
  Can çekiliyor ayak uçlarından 
  Tırnaklar soğuyor hücreler sahipsiz kalıyor 
  Ve ömründe ilk kez 
  Başlıyor duaya
Bilinmez ne zaman birden açılır kapı 
  Korku ve recade cennet yanıkları 
  Neredeyse ilk kez ömründe başlıyor duaya
Ama aklı önden atıldı 
 Gönlü bir türlü titreşmedi:
"Hiç yönelmedim Tanrıya" dedi"onca zaman" 
 "Şimdi ölüm geldi 
  Yalvarmak boşuna"
Ama ölmedi orak uca çekildi 
  Ateş 
  Serin dağ başlarının 
  Ahu ceylanına benzedi 
  Dünya güzelleşti şarap lezzet kazandı 
  Rahmet saatı devrini tamamladı 
  İsyan davulu boyunda kaldı 
  Ölüm sanki hiç yokmuş 
  Olmayacakmışcasına uzağa durdu
Bir vade verilmiştir. 
  Bu iki fırsat yaratılmıştır 
  Bir kement atılmıştır 
  Cehennem soylu 
  Başını çevirdi gitti öteye
Bir ateşli hastalık 
  Kan kırmızı yuvarlar 
  Görüyorlar bizi bocalarken karanlıkla 
  Görüyorlar dördüncü zaman 
  Ve alemi melekut boyutunda
İzlenirken köşelerden 
  Hangi gizliden sözedebilirler
Hangi ate kalmadı rezil olmadık 
  Yoo ben ondan öndeyim 
  Mahcubluğum
  Onun dehşetinden az değil
Ateş 
  Bulamaçlı bir buğu gibi 
  Sarıyor tenimi 
  Bismillah 
  Bir tertip antibiyotik 
  Çay 
  Şu aziz aspirin 
  Hep çarelere tevessül olarak
Yarab şifa sendendir 
  Etten ottan değil 
  Eğer kavi kulların olaydık 
  Yemeden doyar 
  Görmek için göz aramaz bakmazdık 
  Mikroplar 
  Hastalıklar şifalar 
  Emrimizde olurdu 
  Yine de taktirini gözlerdik 
  Onu yeğlerdik
Bir ateşli hastalık 
  Eklem ağrıları ve baş 
  Sanki yerinde değil 
  Karyolanın yanında bir uçurum hissi 
  Bahçede 
  Sularla oynayan çocukların arasına karışmak
<end>

<start>
Doğa seyiriyor gördüm döşüm 
Okşanıyor gibi duyarak 
Bir yılan ve arkasında halkı 
Doğruldu kayadan gerilenerek 
Bir bütünlükle kayayı toprağı 
Kuşların çevirdiği havayı 
Kapsanarak bir bütünlükle 
Ve ışık boşluk bırakmadan akıyordu 
Yere yapışmış ve doğudan 
Ve batıya şeffaf hırçınlanmadan dehşetli 
Güneş bakıyordu kayalardan 
Kumları sıyırarak denize
Bir yılan doğruldu uzun 
Kayasını güneşi ve ovuğunu sevmekten bilge 
"Uzaklara bakışım unutulmaz ısınışım" 
    Ses ver komşu kızı 
    Çiçeklere su ver 
    Dudağında açan gülleri göster 
    Başörtülerin ne hoş ne güzel 
    Kınalı ellerinle 
    Şu akrebe bir yelken bir dümen ver
Hey komşu kadın 
Dost kadın 
Zeynep miydi senin adın 
Ormanda ağaçlara 
Tırmanırsa 
Binlerce çocuk 
Bahçede 
Bir tek erik ağacına 
Yoksa tırmanacak bir çocuk 
Doğa seyirmeye başlar ve aşksızlık 
Bir yılan doğrulmalığı giyer ve güneş 
Tende çalışır 
Teni burar burar ve güneş 
Dönüşür kayalardan denize dökülen şelalelere
Ana 
Ekmek tahtasında bir yufka ve bir düş 
Kurar gibi gidip gelen el 
Eğilen ekmeğe sıcaklığını veren beden 
Sacın alevini alan incelik 
İçinde tereyağı eriyen bazlamayı 
Ana 
Aç çocuğa bir atlı gibi yetiştirir 
Yoksa çocuk 
Elde kalmaz dağılır 
Yuvadan kopmak isteyecektir
<end>

<start>
Taşlanan kadınlar yankır 
girdap duvarda ve sırları çözük aynalar 
bir aynanın civarda hayvan otlağındaki benzeri 
yüzler kuyuya inen gözü terkeder 
sıcaktır orfe yaklaşır 
kavalsız ve çılgınca döner kaderine bir kez daha bakar 
açlığa üşümeye kartalın alnında duran yıldıza 
bir  kere daha daha yalnızlığa 
kati ve aşk geçerliliğini ortaya koyarak 
ulusal ve benci iki  çingene arasında 
bir kere daha yalnızlığa 
atılarak
Yerin içinde yüzlerle hücum 
bütün özentili yekinmelere doğru karşı 
bütün nedensiz gençliklere doğru karşı 
bütün...............doğru karşı 
aç olan karın 
soylu olan yoksulluk 
ve mızrakla gelen alın
yerin gezisinde insan vardır 
ağulu bir diş put taşında 
doğacak çocukların toplandığı çadır taşında 
ava çıkmıştır
Aşk tunç çekmiştir bizle olan sırttına 
birbirini çaresiz bırakan çehrelerin 
yaralı ceylanı bulup tepindiği 
(Fırat birden bire kaybolur bir mağarada)
sevenin kurbanla alınıp kurbanla ödendiği
güneşin aşktan sudan ve topraktan 
daha hızlı yöneldiği
raskolnikof 
müthiş bir iman ağrısı çekmektedir.
Güvercinler toplandı sofralar kuruldu 
Ağaçlar bahçede kızgın güneşle çatıldı 
Elma tadları ağır ayrılık tadları 
Yalnızlıkla toprağa savruldu
Katerin açık kollarıyla yaklaştı üç tuzaklı odalarıyla 
mükemmel bir karpuza yaslanmak 
suya çağrılmak 
bir de içindeki ziynetleri hor görmek iyice
oysa güneş ağırlaşsın siyah saçımız uzayan başımızda 
alnımızın dibinde kalsın seçkin ve Horasanı kayıran 
                                                        gözlerimiz 
Hiç akla gelmedi 
Beraber kırları hüznü  atmaya yarayan bir  annenin 
dallara takılıp ağrıyan yaralarıyla yattığı
gerçekten canlı göğsü boğucu çaylarıyla 
akşam suyunda bir sütun mermer içmiş 
her erkeğe bir yılan üfürmüş
Ciğerlerde ölüm akar 
Çeşme 
İnsan hesapsız çocuk üfürük 
kendinde olmayan gürz kapanan ayna
mektep taze ekmek dilimi zeytinin içindeki bağırgan 
ölüm 
sıkışmış aramıza 
sandalyenin dibinde mi 
dudak sıcak çay bardağına kapanırken 
salıncak onunla içten içe anlaşma 
cevizin ipi tıtan çocuğu kayıran dallarında 
yeşil yaprakta veba 
ölüm evin hangi bilinmezinde ya da açıkca 
küçük kardeşin avucunda mı
uzak insan sahillerine 
kelimeyi dolanan dillere
taşıdılar zeytin 
kahvaltı ve zeytin 
sofrada üç büyük zeytin üç kanlı bakış
Ölünün ağzına zeytin kondu 
şiş dudakların arasına 
sonra geniş omuz yaralarında 
adamlar kırılan camlar taktılar
İnanç yiğit ev sorardı bulup konaklardı 
Kanlı göz ufuk tarardı 
Cürümlü başta her geyik akışında 
Örtülür dudaklar çünkü kalbe çarpılırlar
el gezer tenhaları dolanır ufak tüyler 
ve tüyler ki ateşle diklenirler 
kendi namlarına egemen olarak 
üşüme kabarcıkları tad kabarcıkları
ürpermelerle unutkanlık 
yerin bir zaferle doğrulması cürme katık olarak 
dantel kalb vurması su kapları 
ıslak naylon örtü ve ıslak cimrilikle 
ustalıkla yaprağa ilave peçete 
yorgun ve evvelden haber 
sonra saralar 
sıradadırlar
Kapılar baskıyla kapalıdır 
onlar yontup hamam kapılarını 
kulaklara ses kutuları 
Ormanlar avazlarıyla parke taşlar 
Kurtlar 
Yıldırım 
Avizeler
Orada köşelere düşler yerleşir yatakları kollar 
Uyku canavar kıvrımlı batarlı saldırır 
Ev tilkiyle sarılır kuşatılır 
Yorgun bir masal uzakta kaybolur 
Kulaklarına yosun ve balık biriken çocuklar 
Toprağın rengine katılan 
Hızla yorgana atılan 
Göğsümüze sırtımızaateş bastıran 
Örtünen çıldıran çocuklar 
La onlarla alev açıyor her yanımız 
Anlaşalım
Denizde büyüyen av hayvanı 
suları derin denizleri boyıyan mürekkep hayvanı 
uzatır  gözlerini ince çalgılar içinde şavaşlarla
tiz sesli yuvarlak ağızlarıyla 
bu kez bu alçıyı donduranla 
kapalı denizlere kapılıp açık okyanusta 
kayalardan inen hızlı koşan bağırlar 
ayakta durlar 
KALKlar
oturun babamı 
ben güvercin saçlı çocuktum 
buzlardan başlayıp vurdular 
dağların yabani timsahında
sanatın fiziksel geçerliliğe kadar 
vurdular 
babam up uzun yatandı kumda 
ölü ve uzaması birden duran saçlarıyla 
çünkü öylesine kendi ölümü
başını yastıklardan kaçıran uykulu başınıcümle odalardan 
hep kumlar vardı çünkü uykuya yaklaşırken 
üzülecek ve sevinç duyacak yerlerde 
dudakların içinde kulak yollarında 
adamın öldürülüş sesi 
sofadan sokak kapısından 
pencereden kumluğa okyanusa 
ahrete olan dostluğumuza yakınlığımıza
<end>

<start>
Evlerle aramız açılıyor 
çünkü şavaşlardan biridir evlerimizden kaçanlar
Evler boyun boyuna gelmenin habercileri 
çocukları çok yaşatan serçe ağartan damlar 
göğün yanaklarından sarkan gündüzleri 
indirirler saçaklarından akıtarak bahçelere
Bahçeler ki evlerinde olanların 
topraktan gelen ağaçlara 
tutundukları ve gizli çekmeceler açtıkları 
ve içine geleceğinden emin anılar 
nur topu ceviz yaprakları 
İlk sevgili yaprakları 
ilk şiir sıcaklarını koydukları
Bir hacim altın şeklinde 
Her an açılan Kitabın üstünde 
Işık ve ışıklardan camını giyinmiş 
Balrengi bir lamba
Beni doğuran peygambere yaslanmış 
Geçmiş canları sergilemiş göğsüne 
Hepsine hatimden bir mucize ayırmış 
Armağan salmış iç süslerine
babam canımı çökertiyor 
           hep aynı tarlanın önünde 
        aynı topraktan kalkıp 
        türbesini yontuyor  içime
Oysa sessizce girerdim çiçeklerin içine 
küçük kız gitti sancılandınız mı 
evler ve dereler daha derine
Güneşe kan durup dururken sıçradı 
korsan deri değiştirdi 
ben can değiştim toprağa basarken 
ellerim yırtık saçlarımda 
tatlı suları geçerken 
denizde sallanırdı başları 
korsan bir ev tutkununun içinde 
evi zorlanan midyenin içinde 
topraktan da ötede denizin kadersiz gecesinde 
keçelenen 
ve raslantı basan çatısız yüzleri
evlerde tartılmış ve ağır bulunmuş 
fırlatılmış ve geceyle karşılanmış toprak 
geçti biçiminden 
sen nerde şehirleri gezdiren nehir 
gece bir an bulup çınar ağacından 
güneşe dökülen 
evlerin dışında gezdiren beni
yer yere abandı sırtıma bir ev yaslandı 
Ki sımsıkı el tutan kader tutan 
ve sokaklar ki anneler şöleninde 
bebelerce fıskiyeli  etekler
<end>

<start>
Döngel yutar gölgeleri - içi piliç taşlığı 
çoban çocukların bile aldırmadığı 
hatta koyunların koyun yavrularını bile 
kaale almadığı 
küçük turist sürüleri geçerken 
Tarihsel bir seyirmeyle 
Ali kayası gerilenir heybetlenir
Kendi 
Uzak kendi kemiklerinden 
En uzak kendi kemiklerinden 
İlgisizlikle boyun boyuna yaşanırken 
Tanıması birdenini
Kendi birdenini kalabalığın 
En dayanıklı topraklarda o yıllarda 
Ne tarihler kırıldı ve olurdu ki 
Devasa karınlı mağaralar bile 
Yılardı
Kendi birdeniyle bir genç insan çocuğu 
Ana - baba kemiğinden evaralarına 
hatta caddelere bile aralanarak 
Bir kırbaçucu atılımayla 
Şamlayıp 
Binlerce ince çelik pürçüklü patlamalarla
İşte elleri işte duyguları 
Görünce çıplak etini 
Kavuşmayan giysileri arasından bir meczubun 
Kendi birdeni ve bir insan çocuğu 
İçaçıcı ışıklar harlı yaldızlar tutuyor başının üzerinde 
    bizim evin önünden de geçti 
    bizimle de gözgöze baktı 
Sevgili dostum insan kalabalığımız 
Diye sözetti bizlerden
O yüzden 
Mümkün olduğunca doğurur 
                    bizde kadınlar
<end>

<start>
Hepiniz öleceksiniz! 
Tanrı katına çıkacaksınız utanmadan! 
Ruhlarınız koyup kaçacak sizi! 
Topraklara gömüleceksiniz.
Kurtlar, böcekler, solucanlar <....................
<end>

<start>
Bildim ki nasibim yalnız sen, 
Ekmeğim senden gelirmiş, 
İnsan uyuyabilirmiş 
İzin verirsen. <....................
<end>

<start>
Ellerim birine değsin 
Isıtayım üşüdüyse, 
Boşa gitmesin son sıcaklığım....................
<end>

<start>
Ben yalnızlığı 
Gökte uçar gördüm <....................
<end>

<start>
Pasinler'deki köyümüzün 
Sokakları beyazdı, 
Pasinler'deki köyümüzün 
Sokakları beyazdı;
Sonra ovalar gördüm ki 
Ya çöldü, ya ayazdı. 
Uzak ovalar! 
Çorak ovalar!
Göklerde uçan koca uçaklar 
Nereye giderler, nerden geli....................
<end>

<start>
Kırgınlığım bir bayrak, çırpınıyor içimde
Etekleri tutuşmuş akılsız gelinciğim.
Dışına atıldım ben hüznün de sevincin de
Bir kıyıya bağlanmış boş ....................
<end>

<start>
Bir melek su taşıdı,
Biri serinlik taşıdı uzaktan
Biri yeşillik getirdi.
Yıldırım gibi, ama sessiz
Çim....................
<end>

<start>
Bir damla deniz, işte görüp göreceğin
Ey yoksunluklardan yola çıkan kişi! 
Altmış yıl yaşadın, altı günlük ne kaldı? 
Ne kaldı anılardan, acılardan başka?
Ve umutlardan? Bir çıkmaz sokakta
Belki de iki gün sonrası.
Yağmur çizgilerinde izlerken geçmişi şimdi.
İşte....................
<end>

<start>
Askerler geceyi beklediler,
Bozkır gecesini! ...
Sıcak toprak üstünden
Bir buğu yükseliyordu.
Yıldızlara baktı Hasan Çavuş,
Dedi: "Emme de parlak bu gece"
Bir sigara yaktı.
Mangasından tekmil getirdi Memiş Onbaşı:
Aydınlı İsmail'in bacağında sızı varmış,
Tireli Hüseyin sabaha kadar uykusuz kalmış.
Bodur Ali ah diyor bir memlekete gitsem,<....................
<end>

<start>
İstersen beni suçla veremediğim için
Sendeki şu görkemli erdemlerin hakkını
Unutup göz önüne seremediğim için
Beni her gün daha çok saran tatlı aşkını
Yakınlık göstererek nedense şuna buna
Senin zor kazandığın hakkı harcadım diye; 
Her rüzgâra kapılıp yelken açmamı kına
Budur beni götüren gözlerinden öteye.
Bendeki her kusuru inadı deftere yaz
Ve kesin kanıtlara şüphelerini ekle; 
Dilersen ver yansın et kaşını çatar çatmaz
Ama ah vurma beni canlanan nefretinle.
Senden özür dilerim: Çabamın nedeni tek:
Aşkında sadâkati kudreti belirlemek.
<end>

<start>
Bizler iştahımızı kamçılamak üzere
Damağımıza mayhoş karışımlar katarız; 
Engel olalım diye görünmez illetlere
Önce ilâcı içip sonra hasta yatarız.
Nemalandım ya senin doyum olmaz tadından
Mideme türlü türlü acı salçalar dolar; 
Doymuşum tıka basa hastalanmışım bundan
Gereksiz görünse de bu illet hikmeti var.
Aşk için ileriyi görmek hepsinden beter
Gelecek hastalığı sezmek yaman bir kusur; 
Sapasağlam bedenim şimdi tedavi ister
İyilikle yaşarken illetle şifa bulur.
Bu da bana ders oldu; doğru: söze ne denir:
Aşkından hasta olan ilâçtan zehirlenir.
<end>

<start>
Siren gözyaşından iksirler mi içmedim,
Cehennem gibi pis kokulu imbiklerde damıtılma; 
Umutlara korku, korkulara umut mu sürmedim,
Ve hep kaybettim, tam kazanıyorum sandığımda.
Ne aptalca hatalar yaptı şu zavallı gönlüm,
Hiç bu kadar mutlu olmamıştım, dediği anda! 
Nasıl da yuvalarından fırladı gözlerim,
Bu çıldırtan hastalığın ateşi bastırdığında! 
Ah, işte musibetin yararı! Şimdi anlıyorum aslında,
Başa gelen her bela, iyiyi nasıl daha iyi yapıyor! 
Aşk da yıkıldıktan sonra, yeniden kurulduğunda,
Eskisinden daha güzel, sağlam, değerli oluyor.
Öyleyse dersimi aldım, gerçek aşkıma dönüyorum ben de
Kaybımın üç katını kazanarak, felaketler sayesinde.
<end>

<start>
O günkü insafsızlığın şimdi yakınlaştırıyor beni sana; 
O zamanlar nasıl acı çektiğim aklıma geliyor da şimdi,
Korkuyorum ezilmekten, kendi yaptığımın yükü altında; 
Tunçtan ya da dövme çelikten olsun sinirlerim meğer ki.
Beni o sıra sarsıldığım kadar sarstıysa eğer seni
Şu zalimliğim şimdi, cehennem azabı çektin herhalde; 
Bense bir an bile durup düşünmedim, zorbalar gibi,
Senin yaptığın yüzünden nasıl kahrolduğumu o dönemde.
Ah, hatırlatabilirdi oysa bana o işkence gecesi,
Gerçek acının ne denli işlediğini derinlere
Ve o yaralı yüreklere iyi gelecek özür merhemini
O gün senin sunduğun gibi, sana sunabilirdim ben de.
Ama senin işlediğin kusur şimdi bir fidye olabilir; 
Tıpkı benimki gibi, seninki de benimkini kurtarabilir.
<end>

<start>
Senden uzak kalışım uzun bir kışa benzer:
Çarçabuk geçen yılın lezzetinden ayrılık
Duyduğum ürpertiler gördüğüm kara günler
Dört bir yanımda köhne çırılçıplak Aralık! 
Gel gör ki bu seferki ayrılık yazın oldu:
Gebedir güz bekliyor bir bereketli artış
Bahar çapkınlığının canlı yüküyle doldu
Issız rahimler gibi kocalardan dul kalmış; 
Ama benim gözümde bu hoş gürbüz yavrucak
Daha doğmadan öksüz babadan yoksun eser; 
Yaz ve yazın lezzeti sana bağlıdır ancak
Sen uzakta kalınca kuşlar sesini keser.
Kuşlar şakısa bile ruhlara kasvet dolar
Kış yaklaşıyor diye bütün yapraklar solar.
<end>

<start>
Sensizdim, bütün bahar yaşadım senden ırak; 
Nisan bu, allı pullu, giyinmiş süslenmiş de,
Her şeye gençlik ruhu aşılamış, şen şakrak,
Gülüp oynuyor durgun Saturnus bile işte.
Ama cânım kuşların söylediği şarkılar,
Elvan elvan çiçekler, burcu burcu, alaca,
Bana bir yaz masalı anlattıramadılar,
O soylu çiçekleri ben kesemem haraca.
Zambakta beyazlığa şaşmıyorum bir türlü,
Güldeki kızıllığı övmek gelmez içimden; 
Doğrusu hepsi güzel, bir içim su, büyülü,
Hepsi senin resmindir, hepsinin örneği sen.
Ama sen olmayınca kış sürdü biteviye:
Bunlarla oyalandım senden gölgeler diye.
<end>

<start>
Nerdesin, Esin Perim, çoktan unuttun, niye
Söz etmiyorsun sana var gücünü verenden? 
Döktün coşkunluğunu değersiz bir türküye,
Söndün ki ışık alsın âdi konular senden.
Dön gel, unutkan Peri, boşa geçen zamana
İnce sözlerle yeni bir dirlik düzenlik ver.
Hangi kulak hayransa türkünü söyle ona.
Kim verirse yazına akıl gücü ve hüner.
Sevgilimin yüzüne kalk bak, uyuşuk Peri,
Zaman o tatlı yüze kırışıklar çizmişse
Yerin dibine batır çürüyüp gitmeleri,
Yıkıcı Vakte karşı nefret öğret herkese.
Sevgime ün ver, aşsın ezip geçen Zamanı,
Tut, ecel kullanmasın kör bıçakla tırpanı.
<end>

<start>
Güzelliğe bürünmüş gerçeği unuttun ya,
Nasıl giderirsin bu ihmali, haylaz Peri? 
Hem gerçek, hem güzellik bağlı benim aşkıma:
Bak, sende de bundandır soyluluğun, değeri.
Şöyle diyemez misin sanki, Peri, cevap ver:
“Gerçek boya istemez; kendi rengi solmaz ki; 
“Güzellik, kalemsiz de, gerçek resmini çizer:
“En iyiyle güzeli karıştırmak olmaz ki! ”
Ona övgü gerekmez diye susmak olur mu? 
Bahane bulma: kullan gönlündeki gücünü,
Yaldızlı bir gömütten öte sen yaşat onu
Ve söylet hep gelecek çağlarda övgüsünü.
Görev başına, Peri: Ben öğreteyim sana; 
Onu şimdiki gibi göster sonsuz zamana.
<end>

<start>
Zayıflamış görünse de, güç kazandı aşkım aslında,
Daha az seviyor değilim, öyle görünse de dıştan.
Sahibinin dilinden değeri her yerde yayılıyorsa,
Bana kalırsa pazara çıkmış demektir o aşk çoktan
Aşkımız yeniydi daha,baharındaydı o zaman,
Şarkılarla selamlardım onu ben
Bu gün daha sevimsiz değil aslında yaz belki,
Yaslı bülbülün geceyi susturduğu o mevsimden.
Ortalığa düştü mü en tatlı şeyin tadı kaçıyor hemen.
Bu yüzden ben de zaman zaman tutuyorum dilimi,
Usandırmak istemiyorum çünkü şarkılarımla seni
<end>

<start>
Yazık, ne yoksunluklar getirdi Esin Perim,
Gücü nice görkemler yaratmağa yeterken; 
Eklenmese de olur benim bu övgülerim
Yalınkat anlatımda daha çok değer varken.
Artık yazamıyorsam suçu bana yükleme! 
Karşında beliren yüz, baktığımda aynana,
Gölge düşürüyor da hamhalat sözlerime,
Şiirimi körletip utanç veriyor bana.
Düzeltmeye kalkışıp bozmak günah değil mi? 
Kaş yapayım derken göz çıkarmak buna denir.
Seni övmeğe sebil ettim dizelerimi,
Senin erdemlerini, hünerlerini bir bir;
Oysa neler gösterir kendi baktığın ayna
Benim şiirlerimden çok fazlasını sana.
<end>

<start>
Senin gibi güzel dost sanki yaşlanır mıymış? 
İlk kez göz göze geldik, eşsiz güzeldin hani,
İşte bugün de öylesin. Üç karakış,
Ormanlardan silkti de üç yazın kibrini,
Enfes üç bahar, soluk bir güz gibi kıvrandı; 
Nice mevsimler göçtü, gördüm, zaman boyunca:
Burcu burcu üç Nisan üç Haziranda yandı; 
Ama sen gördüğüm gibi körpe bir yonca…
Ah güzellik sürmez ki; sanki bir saat kolu:
Hırsızlama yürürken gidişini görmek zor.
Belki sendeki renk de çoktan tuttu da yolu,
Benim gözüm yerinde sanarak aldanıyor.
Doğum bekleyen çağ, bak korkum değil nafile; 
Güzelliğin yazı sen doğmadan ölmüş bile.
<end>

<start>
Putperestlik demesin benim aşkıma kimse,
Sevgilimi put gibi göstermesinler asla; 
Türkülerimin hepsi tek kişiyi övmüşse
O tek kişi aşkımdır, severim onu hâlâ.
Bugün de sevecendir, o yarın da sevecen,
Ondadır şaşmaz vefa ve her pürüzsüz değer; 
Sadakat eksik olmaz benim şiirlerimden:
Başka söze yan çizip sırf vefayı söylerler.
“İyi, güzel ve sâdık”, şiirlerimin özü,
“İyi, güzel ve sâdık” demesem de kastım bir; 
Yarattığım hep aynı, değiştirsem de sözü,
Bu üç konu birleşip ufka sonsuzluk verir.
İyi, güzel ve sadık, çokluk yaşarlar tek tek,
Var olmamıştı üçü birlikte şimdiye dek.
<end>

<start>
Gördüm de göçüp giden zamanın öyküsünde
Nasıl anlatılmıştır doyum olmaz varlıklar,
Ölmüş sevgililerle yiğitler övgüsünde
Şiirlere güzellik ne güzellikler katar,
Nasıl eski kalemler güzelliği yazarmış,
El ayak dudak diye, göz diye, alın diye,
Anladım ki onlarda bir derin özlem varmış
Şimdi sana kul olan güzelliği övmeye.
Onların övgüleri, bugünün kehâneti,
Hepsi seni önceden anlatmayı denemiş,
Gözleriyle eğlenmiş bilmemenin lâneti,
Varlığını övmeye solukları yetmemiş:
Biz ki güzelliğini bu çağlarda görürüz,
Gözlerimiz hayran da dillerimiz övgüsüz.
<end>

<start>
Seni bir yaz gününe benzetmek mi, ne gezer? 
Çok daha güzelsin sen, çok daha cana yakın:
Taze tomurcukları sert rüzgârlar örseler,
Kısacıktır süresi yeryüzünde bir yazın:
Işıldar göğün gözü, yakacak kadar sıcak,
Ve sık sık kararı da yaldız düşer yüzünden; 
Her güzel, güzellikten er geç yoksun kalacak
Kader ya da varlığın bozulması yüzünden; 
Ama hiç solmayacak sendeki ölümsüz yaz,
Güzelliğin yitmez ki asla olmaz ki hurda; 
Gölgesindesin diye ecel caka satamaz
Sen çağları aşarken bu ölmez satırlarda:
    İnsanlar nefes alsın, gözler görsün elverir,
    Yaşadıkça şiirim, sana da hayat verir.
Çeviri: Talât Sait HALMAN
<end>

<start>
Hepsini al, sevgilim, ne sevgi varsa bende,
Çoktan senin olmayan ve sevgi sağlarsın ki? 
Gerçek der misin ona eline geçirsen de
Sevdiklerimin hepsi sende değil mi sanki? 
Sevgilimi alırsan gerçek sevgi uğruna
Ses çıkarmam onunla keyif sürdüğün için; 
Sevgilime sırt çevirip el uzatırsan ona,
Kendini aldatırsan suçun büyüğü senin.
Tatlı hırsız, yine de bağışlarım suçunu
Sen varımı yoğumu aşırsan bile benden; 
Oysa daha acıdır, sevnler bilir bunu,
    Güzel sürtük, kötülük iyi görünür sende; 
    Biz düşman olmayalım canevini söksen de.
Çeviri: Talât Sait HALMAN
<end>

<start>
Yanakları, eskiyi gösteren bir harita; 
Güzellik, doğal yaşar, ölürdü çiçek gibi.
Bugünün süsü püsü, piç izleri doğup da
Olmamıştı yaşayan alınların sahibi; 
Ölülerin saçına konan altın örgüyle
Gömütün kutsal hakkı kırpılmazdı o zaman,
Yeni yaşam bulmazdı ikinci başta böyle; 
Güzel, ölü duvakla kimseye vermezdi şan.
Onda yaşar bu kutsal saatleri geçmişin:
Sevgilim allı pullu değil, yalınkat, berrak; 
Kimseden yeşil almaz kendi ilkyazı için.
Göz boyamağa kalkmaz eskileri soyarak,
Doğa saklıyor onu – harita, hazinedir:
Düzmece Sanat görsün eski güzellik nedir.
Türkçesi: Talât Sait Halman
<end>

<start>
Zavallı ruh, günahkâr toprağımın canevi,
Olmuşsun baş kaldıran güçler elinde köle; 
Niçin yanar içinde dert ve yokluk alevi,
Oysa dış duvarların süslü boyalı böyle? 
Günlerin sayılı da bu çürüyen konakta
Niye harcarsın ona sen varını yoğunu? 
Mirasına aç gözlü böcekler konacak ta
Ne süs kalacak ne şan. Budur bedenin sonu.
Sen artık uşağının yitirdiğiyle geçin,
Seni yüceltsin diye o erisin, yok olsun; 
Kof saatlerini sat sonsuzluk almak için,
Dışın yoksul düşsün de için servetle dolsun.
Sen de ölümle beslen nasıl ölüm can yerse,
Ölmek bitmiş demektir ölüm ölür giderse.
Türkçesi: Talât Sait Halman
<end>

<start>
Erken açan menekşeyi payladım şöyle diyerek:
“Tatlı hırsız, nerden çaldın o güzel kokuyu öyle,
“Aşkımın soluğundan mı? Çekip almış olsan gerek
“Yumuşak yanağındaki o allığı, görkemiyle,
Beyaz zambak benden zılgıt yedi eli senden diye,
Fesleğen de, koncasını senden çalmış ya, ondan.
Güller, dikenler üstünde kapılmıştı ürpertiye:
Biri, alı al utançtan, öteki apak, kahrından; 
Üçüncüsü ne al, ne ak, her birinden nemalanmış,
Aşırdıklarına bir de senden soluk eklemişti; 
Büyümüş böbürlenmişti de, bu soygundan cezalanmış,
Bir solucan öç alarak onu öldürüp yemişti.
Bildiğim bunca çiçek var, her birinde gördüm şunu:
Ya rengini senden çalmış, ya da cânım kokusunu.
Türkçesi: Talât Sait Halman
<end>

<start>
Yazık! hem kıyasıya harcıyorsun kendini,
Hem gönlün yeltenmiyor hiç kimseyi sevmeye.
Biliyorsun, saymakla bitmez sevenler seni,
Ama besbelli sen aşk duymuyorsun kimseye.
Öldüren bir nefrettir yüreğindeki şeytan; 
Hiç umurunda değil kazsan kendi kuyunu,
Çekinmezsen güzelim canevini yıkmaktan
Onarmak olmalıyken asıl amacın onu.
Sen tutum değiştir de cayayım düşüncemden,
Yumuşak bir sevgi koy nefret yerine bir yol; 
Göründüğün gibi ol; cömert, sıcak, sevecen; 
Hiç değilse kendine yumuşak yürekli ol.
Aşkın uğruna bir ‘sen’ daha yarat kendine:
Güzellik onda veya sende yaşasın yine.
Talât Sait Halman
<end>

<start>
Kararlarımı verirken ben, yıldızlara danışmam,
Oysa kendime göre anlarım yıldız falından; 
Ama hayırlı hayırsız haber vermeye kalkı
Söz etmem mevsimlerden, kıtlıktan ya da vebadan.
Göklerde gördüğüme bakıp da zaman zaman,
Kime firtına var, yağmur, ya da rüzgâr, bilemem; 
Fal filan da bakamam ben, yarınları okuyamam,
İşleri nasıl gidecek, hükümdarlara söyleyemem.
Senin gözlerine bakarım geleceği görmek için ben; 
İşte şimdi de, o değişmez yıldızlar gösteriyor ki,
Gerçekle güzellik birleşip mutlu olacak ebediyen,
Soyunu düşünürsen eğer, bir yana bırakıp, kendini.
Yok düşünmezsen, işte söylüyorum geleceğini:
Senin sonun, gerçekle güzelliğin de kader günü.
Çeviren: Bülent-Saadet Bozkurt
<end>

<start>
Yas tutmaya kalkışma ecel beni aldı mı,
Nobran ve mendebur çan bildirdi mi bir kere
Bu iğrenç yeryüzünden kaçıp sığındığımı
Bana koynunu açan en iğrenç böceklere.
Bunları okuyunca yazanı anma derim; 
Çünkü öyle sonsuzca seviyorum ki seni
Tatlı anılarında unutulmak isterim
Acı çektirecekse sana düşünmek beni.
Ah ben düştükten sonra bağrına toprakların
Göz atacak olursan bu şiirlere bir gün,
Söylemesin zavallı adımı dudakların,
Hayatımla birlikte bırak sevgin çürüsün; 
Yoksa şu kurnaz dünya deşer de iniltini,
Benim için yas tuttun diye hor görür seni...
Çeviri: Talat Sait Halman
<end>

<start>
Beyinden mürekkebe dökülecek ne var ki
Sana bunca götüntü vermesin canevimden? 
Dil yeni ne söyler ki, el yeni ne yazar ki
Sendeki erdemlerden, benim sana sevgimden.
Hiçbir şey, tatlı çocuk. Sanki kutsal törenin
Dualarını her gün söylerim birer birer; 
Eskiye eski demem. Sen benimsin, ben senin:
Güzel adını nasıl kutsadımsa ilk sefer.
Sonsuz sevgi hep girer taze aşk kılığına; 
Umursamaz zamanla tozlanıp yıpranmayı,
Hayat hakkı tanımaz hiçbir kırışığına -
Olur en eski çağlar onun sadık uşağı.
Aşk tohumu, düşünce gelişir vargücüyle
Zaman ve dış görünüş, olgun gösterse bile.
Çeviri: Talat Sait Halman
<end>

<start>
Ne yap yap, kurban gitme kışın zalim eline,
Özün arıtılmadan, yaz’ı almasın senden; 
Bir şişeye bal akıt, bir yere bir hazine
Sun güzel hazinenden, kendin sona ermeden.
Bu iş haram değildir, tefecilik de değil:
Sevinç verir gönüllü borç ödeyenlerine
Görevin bir başka ‘sen’ yaratmaktır, bunu bil; 
İşte on kat mutluluk: on gelir bir yerine.
On kat büyük bir görkem doğar gür benliğinden
Ortaya senin eşin on tane sen çıkar da,
Ölüm, eli böğründe kalırdı göçünce sen
Bırakırdı, yaşardın gelecek kuşaklarda. 
Vazgeç inattan: Öyle güzelsin ki olmasın
Ecel senin fatihin, solucanlar mirasçın.
<end>

<start>
Bak, o cânım aydınlık kaldırırken doğudan
Alev alev başını, çevrilir bütün gözler
Onun taptaze doğan güzelliğine, hayran -
Ve kutsal görkemine hizmet etmeği özler.
Sarp yamaçtan çıkarken göklerin tepesine
Gençliğinin gücünü andırır orta yaşı:
Gülyüzüne o fâni bakışlar tapar yine,
Altın yolculuğunda hepsi onun yoldaşı.
Yorgun arabasıyla doruğa çıkar çıkmaz
Yaşlılık çağı gelmiş gibi bırakır günü:
Üstünden ayrılmayan gözler ona hiç bakmaz,
Başka yerleri süzer, izlemez çöküşünü.
 Sen de kendi öğle’nde ölüp gözlerden ırak
Unutulmaktan kurtul - bir oğul yaratarak.
<end>

<start>
Sen ki müziksin, müzik dinlerken hüznün niye? 
Tatlılar kavga etmez; sevinç, sevinçle coşar.
Sana zevk vermeyene katlanırsın ne diye? 
Can sıkanı bağrına basmakta ne anlam var? 
Birbirine eş olan hoş seslerin uyumu
Yine de kulağına sıkıntı mı veriyor? 
Bil ki âhengin sana tatlı bir sitemi bu:
“Parçaları dinleyip tümü unuttun,” diyor.
Dinle, iyi bir koca gibi, tek bir tel nasıl
Yaratırsa eşiyle birlikte hoş,bir ezgi,
Baba, çocuk ve mutlu ana, yapıyor fasıl:
Kulakları okşuyor tek bir sesin ahengi. 
O sözsüz şarkı sanki tek bir ağızdan sana
“Değerin olmaz, “ diyor, “yaşarsan tek başına.”
<end>

<start>
Bir dulun gözleri yaş dökmesin diye mi sen
Tüketip duruyorsun kendini tek başına? 
Ah! ardında hiç çocuk bırakmadan ölürsen
Dünya, dul kalmış kadın gibi yas tutar sana.
Senden dul kaldığında, yaş kurumaz gözünde,
Çünkü senin benzerin gelmeyecek ardından; 
Ne var ki başka her dul, çocuğunun yüzünde
Kocasını görür de yeni güç alır ondan.
Savurganların yazık ettiği varlık, ancak
Yer değiştirir, dünya ondan yine zevk alır,
Ama harcanıp giden güzellik son bulacak,
Kullanmadan saklanıp ortadan kalkacaktır. 
Kim kendine karşı bu cinayeti işlerse
O insanın gönlünde aşk bulamaz hiç kimse.
<end>

<start>
Saatler, ben saydıkça geçiyor da peşpeşe,
Nurlu gün, bakıyorum, çirkin geceye göçmüş; 
Görüyorum soluyor, yaşlanıyor menekşe,
Kapkara büklümleri kaplıyor apak gümüş.
Yapraksız, çıplak kalmış ulu ağaçlar işte:
Sürüleri sıcaktan korurlardı eskiden.
Yeşil yaz ekiniydi:şimdi devrilmiş de,
Aksakal, salkım saçak, şu arabada giden.
Düşünmeden edemem senin güzelliğini:
Sen de çökersin vaktin yıkıp geçtikleriyle,
Çünkü tatlı ve güzel, her şey harcar kendini,
Yetişen tazeleri görüp koşar ecele. 
Kimse karşı koyamaz Zamanın tırpanına,
Kendi soyun direnir O kıyarken canına
<end>

<start>
Ah sen keşki sen olsan! Ne var ki, canlar canı,
Sen değilsin sen, ne de burda yaşayan sensin.
Dilerim şu yaklaşan ecele hazırlanmanı; 
Güzel yüzünü başka birine vermelisin.
Şu emanet güzellik böylece son bulmazsa,
Benliğin, sen öldükten sonra yaşatır seni; 
Bir çocuğun olursa sürdürür, hiç olmazsa,
O tatlı varlığıyla senin güzelliğini.
Kimse cânım bir evi bırakmaz çürümeye
Görkemini şerefle ayakta tutmak varken,
Kış günlerinde azgın bora öldüresiye,
Sonsuz ecel ayazı, onu yaman sarsarken.
 Ah! bu israf, sevgilim. Sen kendinden bilirsin:
Babam var diyorsun ya; bırak, oğlun da desin.
<end>

<start>
Acaba neden: daha güçlü bir yol bulamam
Savaşmak için Zaman denen kanlı zalimle? 
Ve çürümemen neden başka bir kutlu yoldan
Değil de yalnız benim kısır dizelerimde? 
Şimdi en mutlu çağın doruğu senin yerin; 
Bak can atıyor nice el değmemiş bahçeler
Erdemle sana canlı çiçekler vermek için:
Bu düzmece eşlerden sana çok daha benzer.
Ancak yaşam düzeltir yaşam çizgilerini; 
Zamanın kalemi, toy kalemim can katamaz
Ve iç değerlerinde, dış görkeminle seni
Yansıtıp insanların gözünde yaşatamaz. 
Varlığını sebil et: sana kalır varlığın; 
Kendi elinle çiz ki sürsün bahtiyarlığın.
<end>

<start>
Hiç kimse inanır mı şiirime ilerde.
Yazarsa baştan başa senin gerçek övgünü? 
Tanrı bilir, şiirim varlığını gizler de
Şimdi bir mezar gibi örter eşsiz yüzünü.
Anlatsam gözlerinin güzelliğini bir bir,
Sayıp değerlerini tüketsem sayıları,
Bir gün derler ki “Ozan yalancı mıdır nedir,”
“Dünyadaki yüzleri okşamış mı ki Tanrı? ”
Solgun tomarlarımı hor görerek yererler
Gerçeği az, lafı bol bir bunak diye bir gün:
Hakkın olan övgüye ozan saçması derler
Ve şişirme sözleri antika bir türkünün: 
Ama yetiştirirsen bir yavru o günlere,
Yavrunla, şiirimle yaşarsın iki kere.
<end>

<start>
Aslanın pençesini körlet, Zaman ejderi,
Doyur dünyayı kendi yavrusunun canıyla; 
Kaplanın çenesinden sök o keskin dişleri,
Alevlerden dirilen ankayı yak kanıyla; 
İstersen kasırga ol, şen mevsimleri karart,
Rüzgâr kanatlı Zaman; yap aklına eseni,
İstersen dünyayı yık, güzel yüzleri sarart,
Ama en kalleş suçtan alıkoyarım seni:
Sevgilimin yüzünü saatlerinle oyma,
Köhne kalemin onu boğmamalı çizgiye; 
Sakın sürüp giderken çirkin izini koyma
Sonraki insanlara güzellik kalsın diye. 
Geçkin Zaman, yapsan da en şom kötülükleri,
Şiirimde sevgilim sonsuz yaşar dipdiri.
<end>

<start>
Yaradan, kadın yüzü çizmiş sana eliyle,
İstek dolu sevgimin efendisi dilberi; 
İnce kadın yüreğin öğrenmemiştir hile,
Bilmez kadınlardaki kancık döneklikleri; 
Gözlerin daha parlak, kahpelikten yoksundur,
Neye bakarsa baksın altın yaldız kaplatır; 
Erkeklerin en hoşu, en hoş şeyler onundur,
Erkekleri büyüler, kadınları çıldırtır.
Seni yaratmış olsa kadın olarak önce
Yaradan bile çılgın bir sevgi duyacaktı,
Ama bir hiç uğruna bir fazlalık verince
Varlığına doymaktan beni yoksun bıraktı. 
Değil mi ki kadınlar için yaratmış seni,
Sen sevgimi al, onlar sömürsün hazineni.
<end>

<start>
Ben, başka bir ozanım. Öbür manzumeciler
oyalı güzel görür, kalemi alır ele,
Göğü tutup onunla yazdıklarını süsler,
Her güzeli benzetir kendindeki güzele.
Hem de ne şatafatlı teşbihler, çifter çifter:
Güneşle ay; toprağın, denizin cevherleri,
Nisan tomurcuklan, nice bulunmaz şeyler,
Yeryüzünü kuşatan o cennet çemberleri...
Ben, gerçeği yazarım, benim sevgim gerçek ya:
İnan olsun, sevgilim, güzellerin güzeli,
Ana yavrusu gibi, pek parlak olmasa da,
Gökyüzünde yanan o altın kandil misali... 
Onların boş lafları olamaz benim işim:
Satacak değilim ki, niçin övecekmişim
<end>

<start>
Ezberimdedir senden armağan olan defter,
Aklımda yaşayacak her harfi, her cümlesi; 
Değersiz kâğıtlardan koptu yazdığın sözler,
Zamanın ötesinde, sonsuzlaşacak hepsi; 
Yeter ki, en azından, şu beyinle şu yürek
Yaşamı sürdürsünler güç alarak doğadan,
Onlar unutkanlığa yenik düşünceye dek; 
Senin yazdıklarınsa kalkmayacak ortadan.
Bunca anı saklamak için defter yetişmez:
Aşkının hesabını tutmağa ne gerek var? 
Her şeyi göze aldım, defteri attım bu kez,
Böylelikle kazandım daha sağlam anılar.
Deftere bel bağlamak, anmak üzere seni,
Unutkanlar safına çekip götürür beni.
<end>

<start>
Hiç övünme, Zaman, sen değiştirmedin beni.
Tazelenen gücünle yarattığın ehramlar,
Bence ne şaşılacak yapılar, ne de yeni; 
Eski ağızlardaki yeni taam, o kadar.
Ömrümüz kısacıktır: biz o yüzden hayranız
Önümüze eskidir diye serdiklerine; 
Tam gönlümüze göre yaratılmış sanırız
Dillere destan olmuş gibi görmek yerine.
Defterlerinle sana meydan okurum işte:
Bugüne de düne de ben asla kalmam hayran,
Kayıtların yalandır, gördüklerimiz sahte:
Büyürler, küçülürler hep senin koşuşmandan.
And içiyorum ve bu anddan dönmeyeceğim:
Tırpanına ve sana rağmen sürecek sevgim.
<end>

<start>
Benim aşkım ikbalden rastgele doğmuş olsa
Belki, babası yoktur, Talihin piçi denir; 
Onu sevip sevmemek, çağın keyfine kalsa
Otlarla ayıklanır, çiçeklerle derlenir.
Hayır, kader kısmetten doğmamıştır bu çocuk,
Onun başına belâ değildir ne tantana,
Ne de yaşamdan sille yiyendeki mutsuzluk; 
Bağlı kalmaz zamanın, iniş çıkışlarına.
Düzen kural tanımaz; kendi başına buyruk,
Kısacık saatlerde bencil çıkarlar bulmaz,
Kendindedir iktidar, ondadır yüce doruk; 
Isınmadan da büyür, sağanakta boğulmaz.
Bu sözlerime çağın budalaları şahit:
Hepsi, ömrünce suçlu, ölünce masum şehit.
<end>

<start>
Anlı şanlı yaşadım, bir alay süs, şatafat; 
Dış varlığa bu kadar özenmek neye yarar? 
Sonsuzluğa erişmek için bunca temel at,
Hepsi de çöküp gider, kısacık yaşamı var.
Az mı gördük, ikbalde tantanayla yaşarken
Nimetlerin bedeli yüzünden kimler bitti; 
Yalın zevki bırakıp debdebeye koşarken
Zavallı eyyamcılar okka altına gitti.
Bense senin gönlünde yaltaklanırım sana,
Al şu armağanımı, yoksul ama yürekten; 
Düzmece, düşük şeyler karışmamıştır ona,
İşte değiş-tokuş bu: sana karşılık sırf ben.
Vazgeç iftiralardan, özentileri bırak,
Hep kara çalsalar da gerçek ruh kalır ak pak.
<end>

<start>
Eski günlerde güzel demezlerdi esmere,
Güzel sayılsa bile başka olurdu adı; 
Ama artık erişti uzak düştüğü yere,
Hiçlikle lekelenen güzel hışma uğradı:
Herkes ele alınca Yaradanın gücünü; 
Çirkini güzel yapan takma yüz yaratılır,
Ne kutsallığı kalır güzelliğin, ne ünü,
Utanç içinde yaşar, bir köşeye atılır.
Onun için dostumun kaşı gözü kapkara,
Uğradığı haksızlık ona yas getirmiştir; 
Her yönden eşitse de güzel sarışınlara
Varlığa uzanan dil, günahına girmiştir.
Yasa bürünse bile yaraşır üzüntüler,
Dili dönen kimseler güzel işte budur der.
<end>

<start>
Sen benim musikîmsin, o güzelim ellerin
Kutlu tahta tuşlarda nağmeler yaratınca
Ve coşup durmasıyla ahenk dolu tellerin
Can kulağıma o hoş ezgiler can katınca,
Çevik sıçrayışlarla yumuşacık avcunu
Öpüp duran o tuşlar beni kıskandırıyor,
Zavallı dudaklarım hasat sanıyor bunu,
Tahtadaki cürete bakıp duruyor mosmor.
Ne eşsiz zevk: danseden tuşlar gibi olmayı
Özlemek, parmakların dolaşırken kayarak
O tuşların üstünde coşmak, cansız tahtayı
Yaşayan dudaklardan daha çok kutsayarak.
Arsız tuşlar sevinsin: uzat parmaklarını
Ve öpeyim diye ver bana dudaklarını.
<end>

<start>
Acıkan kösnü, ruhu yıkıp geçer boşuna
Utanç mezbelesinde; zevk alıncaya kadar
Yalancıdır, kalleştir, susar kana ve cana,
Azgın ve korkusuzdur; haindir, sert ve gaddar,
Ama keyif sürünce birdenbire tiksinir:
Delice istediği, öksesine girdi mi
Nefret eder delice: sanki yutmuş gibidir
Yutanları çıldırtsın diye konulmuş yemi; 
Hem kovalarken çılgın, hem ele geçirince,
Delirir elde etti, edecek diye güya,
Yaşanırken mutlu da, üzgün sona erince,
İlkin sevince çağrı, sonra bomboş bir rüya.
Ne tuhaf ki dünyada bunları bilenler çok; 
Cehenneme götüren cennetten hiç kaçan yok.
<end>

<start>
Sevgilimin gözleri değil güneşin dengi,
Mercan daha kırmızı onun dudaklarından; 
Kar beyaz da ne diye onun göğsü külrengi,
Saçlar simse fışkırmış kara simler başından.
Ben güller görmüşümdür yarı pembe yarı ak,
Onun yanaklarında öyle güller ne arar; 
Cana can katar nice kokuları koklamak,
Sevgilimin soluğu güzel kokmaz o kadar
Musikî gibi gelir sözleri kulağıma,
Yine de musikînin kat kat büyüktür tadı; 
Tanrıça nasıl yürür görmemişimdir ama,
Sevgilim yürüyüp de gök katına çıkmadı:
Şu var ki ozanların boş lâfına karnı tok,
Yoksa tanrı bilir ya, sevgilimin eşi yok.
<end>

<start>
Sen şu hâlinle tam bir zorbasın: nasıl zâlim
Olursa güzellikle övünüp şişinenler...
İyi bilirsin, benim aşk düşkünü yüreğim
İçin sensin en güzel, en değerli mücevher.
Ama seni görenler içtenlikle diyor ki:
Sevgiye ah dedirtmek gücünden yüzün yoksun.
Yanılıyorlar demek öyle zor geliyor ki
Bunu yalnız kendime söylüyorum, andolsun.
Elbet yemin ediyor değilim yalan yere:
Yüzünü düşününce bin inilti ardarda
Gelip tanık oluyor söylediğim sözlere:
Senin karan en güzel kara benim kafamda.
Yaptıkların bir yana, hiç kara değilsin sen:
Sanırım, sana kara çalmaları bu yüzden.
<end>

<start>
Vurgunum gözlerine, o gözler acır bana,
Bilirler, yüreğin hor görüp işkence eder; 
Seven yaslılar gibi kara çekmiş sırtına,
Kıvranışımı özlü bir şefkatle süzerler.
Sabahleyin göklerde ışıyan güneş bile
Yaraşamaz Doğunun soluk yanaklarına,
Akşama yol gösteren gür yıldız, görkemiyle
Böyle ışık saçmaz loş Batının yarısına:
Yaşlı gözlerin daha çok yaraşır yüzüne.
Bana da bir pay ayır yüreğindeki yastan:
Seni yas daha güzel gösterir ele güne; 
İşte acıma duygun sana biçilmiş kaftan.
“Güzel ancak karadır,” diye yemin ederim,
Senin renginden yoksun olan çirkindir derim,
<end>

<start>
Kahrolsun hem dostumda hem bende derin yara
Açarak yüreğime ah çektiren o yürek! 
Yetmez mi beni sokman amansız cefalara,
Can dostumun kulluğa kul olması mı gerek? 
Gaddar gözlerim beni koparttı benliğimden
Öbür benliğim oldu sana kıskıvrak köle; 
O da bıraktı beni, kendi varlığım ve sen..
Ben üç kat işkenceye üç kez katlandım böyle.
Yüreğimi zincirle göğsünün zindanına; 
Tut zavallı kalbimi, bırak dostumunkini.
Beni kim hapsederse kalbim bekçidir ona:
Hücremde cendereye koyamazsın sen beni.
Ama zorlarsın, çünkü sende sıkıştım kaldım:
Ben seninim, çâresiz, senindir tüm varlığım.
<end>

<start>
İyi anlıyorum: o, senin oldu bu sefer.
Arzuna boyun eğdim adayarak kendimi.
Vazgeçerim kendimden, yeter, bana geri ver
Öteki benliğimi, dirlik düzenliğimi.
Ne sen buna. razısın, ne o özgür kalmaya,
Çünkü sen aç gözlüsün, onun tertemiz kalbi; 
Benim için kefalet belgesini yazdı ya,
O da sana sımsıkı bağlandı benim gibi.
Güzelliğin alıyor hakkı olan kazancı; 
Tefecisin, faizin alıp son kuruşunu,
Benim borcum için o dosttan oldun davacı,
Ben kötüye kullanıp yitirmiş oldum onu.
Ben dostumu yitirdim; hem o sendedir, hem ben,
Kurtulmadım ben hâlâ, o borcu ödemişken
<end>

<start>
Kadın ne arzu etse sende de o murat var,
O murat bütünüyle senindir, var gücüyle; 
Benim bol bol yaptığım, dertlerine dert katar,
Senin tatlı kösnünü ben arttırırım böyle.
Sende bir murat var ki, sereserpe, koskoca:
Meramıma varayım, bırak, bir kez girerek; 
Başkaları amaca ulaşırken kolayca,
İtilsin de sönük mü kalsın bendeki erek? 
Deniz baştan başa su, ama çeker içine
Yağmuru, bolluğuna bolluk getirir kat kat.
Sen şehvet zenginisin, şehveti çoğalt yine,
Benimkini de alıp muradına murat kat.
Acımasızca itip kıyma taliplerine:
Hepsini bir kişi say, beni de koy içine.
<end>

<start>
Sana yaklaştım diye ruhun beni paylarsa
Kör ruhunla and ver ki bendim istediğin Will; 
Ruhun bilir ya, onda şehvetin yeri varsa,
Aşk uğruna, sevgimi doldur, tatlım, zor değil.
Will erecek sendeki sevgi hazinesine,
Ne arzular katacak: ben'im onlardan biri...
Yüce işlerde, büyük sayılarda, bir tane
Hiç kadar önemsizdir, ne olur ki değeri? 
Varsın, adım geçmesin şu yığınlar içinde:
Döküm yaparken, beni yine de sayarsın sen; 
Beni hiçe say, ama unutma, bu hiçin de
Tatlı bir değeri var sen onu benimsersen.
Adım, aşkın olsun da sev onu biteviye,
O zaman sen seversin beni adım Will diye
<end>

<start>
Aşk denen kör budala, ne yaptın gözlerime? 
Bakıp da görmüyorlar gördükleri her şeyi; 
Bilirler güzellik ne, kısmet olmuştur kime; 
Yine de en kötüyü sanıyorlar en iyi.
Hayran bakışlarıyla gözler baştan çıkınca
Her erkeğin yüzdüğü koya demir atmış, bak; 
Şu göz yanılgısına gerekli mi ki kanca
Takıp kalbimin akıl gücünü bağlı tutmak? 
Neden yüreğim onu kendi yeri bellesin:
Bilir ki paylaşıyor dünya âlem o yeri? 
Neden gören gözlerim durum bambaşka desin,
Böyle kem yüzde bulsun en güzel gerçekleri?
Doğrulukta kalbimle gözlerim yanılarak
Bu yalan vebasına tutuldular kıskıvrak.
<end>

<start>
Sevgilim, “özüm sözüm bir” diye and içince
Ben inanırım, oysa söylediğin hep yalan; 
Varsın bellesin beni dünyada hiçbir ince
Hile öğrenememiş olan acemi oğlan.
Kendimi aldatırım genç sandı diye beni,
Ama parlak günlerim geçti, çok iyi bilir; 
Ben yalnız önemserim yalan atan dilini,
Bu yüzden kesin gerçek iki yandan ezilir.
Sadık olmadığını söylemiyor, ne diye? 
Ben de açıklayamam yaşlandığımı, neden? 
Ah, güvenir gözükmek ne yaraşır sevgiye; 
Yaşlanan aşk hoşlanmaz yıllarla yüzlenmekten.
Yalan söyler dururuz, ben ona, o da bana:
Tatlı dille sararız aybımızı yalana.
<end>

<start>
Gaddar olduğun gibi akıllı ol; hor görme,
Zorlayıp da taşırma dili bağlı sabrımı:
Yoksa, belki düşürür üzüntü dilime,
Sen acımadığından, hep sancılandığımı.
Derdim ki - sana akıl vermek gelse elimden
Beni sevmesen bile, seviyorum de bari,
Nasıl ki hırçın hasta, ecelle boğuşurken
Hekimden duymak ister yalnız sağlık haberi.
Hiç umudum kalmazsa başlarım çıldırmaya
Ve delirirsem acı sözlerim seni haklar.
Öyle kahpeleşti ki şer kumkuması dünya,
Çılgın müfterilere kanar çılgın kulaklar.
Ne ben kara çalayım, ne de söz gelsin sana:
Kalbin yalpa yapsa da gözünü dik karşına.
<end>

<start>
Tanrı bilir,gözümle sevmiyorum ben seni:
Çünkü sana baktıkça gözüm bin kusur bulur.
Ama yüreğim sever gözün sevmediğini,
Görünüşe aldanmaz,sevgiye teslim olur.
Kulağımı okşamaz dilindeki türküler,
Sırnaşmaların ince duygular vermez tene; 
Alıp götürmez beni lezzetler ve tütsüler
Seninle başbaşa bir coşkular şölenine.
Beş aklımla beş duyum hiç caydırmayacak
Sana köle olmaktan bendeki şaşkın kalbi:
Vazgeçti insanlıktan var olmak için ancak
Senin mağrur kalbinin sefil bir kulu gibi.
Çektiğim illetlerdir varlığımın kazancı; 
Bana günah işletip verdiğin ödül: sancı
<end>

<start>
Benim günahım aşktır,senin erdemin nefret:
Sevgi günahtır diye günahımdan nefret bu.
Gel, kendi durumunu benimkine kıyas et,
Görürsün siteminin ne haksız olduğunu.
Haklıysa, da o sözler kızıl süsünü bozan
Ve benimkiler kadar bol sahte aşk senedi
Düzüp başkalarının yataklarını talan
Eden dudaklarından işitilmemeliydi.
Seni sevmem yasaldır; bak, seviyorsun sen de:
Gözüm sırf sana düşkün,senin gözün onlara; 
Merhamat, yüreğinde kök salıp boy versin de
Acımanla hak kazan sana acınanlara.
Aramağa kalkarsan kendi gizlediğini
Senin kendi örneğin yoksun bırakır seni.
<end>

<start>
Titiz bir ev kadını,koşu tutturur hani
Tutsam diye sıvışan tüylü bir yaratığı,
Kucağından indirip bırakır bebeğini:
Kaçıp gideni eve sokmaktır can attığı.
Geride kalan yavru, ağlayarak seyirtir,
Yetişmeye çırpınır. Ananaın derdigünü,
Peşinden koştuğunu gözden yitirmemektir:
Dinlemez yavrucağın yaman üzüntüsünü.
Senden kaçıp gidenin düşmüşsün ya peşine,
Ben yavrunum, uzaktan kovalıyorum seni.
Umduğunu tutunca dönüp bana gel yine,
Bir anne gibi ol da öp beni, okşa beni.
Dualarım hep şudur:artık muradına er
Ve dönüp bana gel de çğlıklarıma son ver.
<end>

<start>
Biri huzur, biri dert, iki sevgim var benim,
İki görüntü gibi hep gönlümü çelerler:
Sarışın bir erkektir benim iyi meleğim,
Kötü ruh bir kadındır, kapkaranlık bir esmer.
Dişi cin cehennemde beni yok etmek ister,
Meleğimi gönlümden ayartmağa çalışır,
Onun saf varlığını pis kibriyle büyüler,
Kutsal ruhuşeytana çevirmeye kalkışır.
Benim iyi meleğim iblisçe kudurunca
Dosdoğru bilemem de kuşkulara düşerim:
İkisi benden ayrı sıkı dostluk kurunca
Melek, dişi şeytanın cehenneminde derim;
Dertliyim bilemeden kuşkuyla yaşamaktan,
Sonunda meleğimi yakacak dişi şeytan.
<end>

<start>
Aşkın kendi eliyle yarattığı dudaklar
Bana söyledi "nefret ediyorum" sözünü,
Bende ki sırf o kadın yüzünden yıkıntı var; 
Ama şu varlığımın gördü de çöktüğünü
Ansızın yumuşadı yüreği merhamatle:
Yaman bir zılgıt verdi kıyamet koparırken
Bile inceliğini yitirmeyen o dile; 
Ona öğretti selam vermesini yeniden.
Tam "nefret ediyorum" derken birden vazgeçti
Gece ardından nasıl canım bir gün gelirse; 
Cennetten cehenneme gece de uçup geçti
Nasıl bir iblis kapı dışarı edilirse.
"Nefret ediyorum"dan nefreti söküp attı:
"Senden değil" diyerek şu canıma can kattı.
<end>

<start>
Sevgim bir humma sanki: özlem duydukça duyar
İlletini sürdüren ne bulursa hep ona; 
Sırf sağlığa aykırı yiyeceklerle doyar:
Girmiştir oynak, hasta iştahın buyruğuna.
Benim kara sevdamın hekimi olan aklım,
Sözünü dinlemedim diye çıktı çileden,
Beni bırakıp gitti - ıssız, umutsuz kaldım:
Arzu ölümdür - şifa istemiyorsa beden.
İyileşemem artık; yoktur aklıma derman,
Zıvanadan çıkmışım: göremem rahat yüzü; 
Düşüncem de, lâfım da çılgınca, karman çorman,
Rastgele söylerim her deli saçması sözü.
Andım budur: Güzelsin, bence varlığın ışık; 
Cehennem gibi kara, gece gibi karanlık.
<end>

<start>
Ah şu sevgi ne biçim gözler koymuş kafama! 
Hiç yok onlarla gerçek arasında ilişki; 
Olsa bile fırsat yok doğru yorumlamama
Gözlerin gördüğünü. Aklım öyle gitmiş ki
Sevgilisi güzelse yalancı gözlerimin
Ve dünya değil derse, sanki ne anlam taşır? 
Güzel değilse, demek, gözlerinde sevginin
Yoktur tüm insanlara görünen gerçek - Hayır! 
Ne yapsın? Nasıl ersin aşkın gözü gerçeğe? 
İçi dışı yaş dolu, seyretmekten perişan.
Öyleyse şaşmamalı ben yanlış gördüm diye:
Güneş bile göremez gökler saydam olmadan.
Kurnaz sevgi, yaşlarla kör tutuyorsun beni,
Sağlam gözler görmesin diye iğrençliğini.
<end>

<start>
Seni sevmediğimi nasıl söylersin zâlim? 
Benliğimden vazgeçtim katılmak için sana.
Kendimi unuturken seni düşünmez miyim? 
Sen zorbasın, varlığım sana fedâ, baksana! 
Ben dost belledim mi ki senden nefret edeni? 
Hiç bağrıma bastım mı senin hor gördüğünü? 
Asla! Her surat asıp horladığında beni,
Hemen kendimden, yasla, almadım mı öcünü? 
Bende saygı duyduğum bir erdem var mı, söyle,
Sana hizmetten nefret edecek kadar mağrur? 
Sendeki kusurlara taparım var gücümle; 
Gözünün her bakışı, benim için buyruktur.
Var nefret et, aşkım, ben seni apaçık gördüm:
Sen ancak görenleri seversin, bense körüm.
<end>

<start>
Hangi kudretten aldın bu yaman gücü, söyle,
Gönlümü nasıl köle ettin bunca kusura? 
Ne yaptın ki yadsırım neyi görsem gözümle,
“Andolsun,” derim “güneş bürümez günü nura.”
Ne hünerdir kötüyü iyiye çevirmeği
Başarmak. Yaptığından arta kalan süprüntün
Bile kanıtlıyor bu ustaca yeteneği:
En kötü işin, nice iyi işlerden üstün.
Sana sevgime sevgi katmağı öğreten kim? 
Görüp işittiklerim nefret gerektirirken? 
Başka herkes tiksindi, ama ben seni sevdim; 
Sen onlar gibi olma, sakın iğrenme benden.
Bende aşk yarattıysa senin değersizliğin,
Benim daha çok hakkım olmuş demektir sevgin..
<end>

<start>
Love is too young to knowwhat conscience is; 
Yet who knows not conscience is born of love? 
Then gentle cheater, urge not my amiss,
Lest guilty of my faults thy sweet self prove.
For, thou betraying me, I do betray
My nobler part to my gross body's treason; 
My soul doth tell my body that he may
Triumph in love: flesh stays no farther reason,
But rising at thy name doth point out thee
As his triumphant prize. Proud of this pride,
He is contented thy poor drudge to be,
To stand in thy affairs, fall by thy side.
No want of conscience hold it that I call
Her 'love' for whose dear love I rise and fall.
<end>

<start>
Ben, biliyorsun, yemin bozdum sevmekle seni; 
'seni sevdim' deyip de sen iki kez bozdun, bak.
Gerdek andından caydın, yıktın yeni güveni,
Taze aşkın yerine yeni nefret koyarak.
Nasıl suçlarım seni katmerli döneklikle? 
Ben yirmi kez döneceğim. Ben'im asıl yalancı:
Seni aldatmak için hep yeminlerle böyle,
Yitirdim artık sana duyduğum tüm inancı.
Yürekten yemin ettim tertemiz diye için,
Sevgin gerçektir diye, özün sözün bir diye
Ve körlere göz verdim nura kavuşman için:
And içtirdim, yok dediler gördükleri şeye.
Yemin ettim: güzelsin; özüm, hep yalan dolan:
doğruya eğri diyen katmerli iğrenç yalan.
<end>

<start>
Yanında kızgın kama, Küpid uykuya daldı; 
Diana'nın bir kızı fırsat buldu bir ara,
sevda ateşi yakan kamayı ele aldı,
Daldırdı vadideki buz gibi bir pınara:
Sarıldı aşkın kutsal alevleriyle pınar:
Sona ermeyecek bir ısı buldu o zaman
Kaplıcaya dönüştü: cana can katan kaynar
Suyu, garip illetler için en güçlü derman.
Sevgilimin gözünden ateş alıp tekrardan
Kıyasıya dağladı aşk tanrısı bağrımı; 
Hummaya tutuldum da şifa umdum pınardan:
Boşuna. Geçirmedi pınar hastalığımı.
Aşk tanrısının taze ateş aldığı yeri
Canıma şifa bildim: sevgilimin gözleri.
<end>

<start>
Ufacık aşk tanrısı, yanında yürekleri
Dağlayan kızgın kama, bir gün yatmış uyurken,
Kız oğlan kız kalmağa and içmiş birçok peri üşüştü.
El değmemiş eliyle kaptı birden
Bu adaklı kızların en güzeli, bir ordu kadar
çok yürek yakmış olan kızgın kamayı:
İşte bir bakirenin eli, silahsız kodu
uykuda, isteklerle yanıp duran paşayı.
Kız kamayı ordaki bir kuyuda söndürdü; 
Sonsuz ateşe verip aşk kendi aleviyle
Pınarı şifalı bir kaplıcaya döndürdü.
Hastalara birebir. Ben, sevgilime köle.
Şifa bulmağa geldim ve gördüm ki gerçek şu:
Sevgi suyu kaynatır; sevgiyi söndürmez su.
<end>

<start>
Sana önceden yazdığım dizeler yalan söylüyordu; 
Seni bundan daha çok sevemem diyenler hani; 
Ama o zamanlar aklım bir türlü almıyordu,
İçimdeki alevin daha da parlak yanabileceğini.
Oysa zaman, kralların fermanını bile değiştirir,
Yeminler arasına girer, milyonlarca oyunuyla,
Kutsal güzelliği karartır, sivri niyetleri köreltir; 
Nice dik başları değişimin çarkına uydurur sonunda; 
Heyhat! Ben de zaman denen zorbanın korkusuyla,
'En çok şimdi seviyorum seni,' diyemez miyim; 
Aşkımdan kuşku duymadığım, en emin olduğumda,
Geleceği unutup, o güne taç giydiremez miyim.
Aşk bir bebek olduğuna göre,hayır, bunu diyemem,
Büyümesini sürdüren şeyi,büyümüş gibi göremem.
<end>

<start>
Ölüp gitti sanarak özlediğim tüm dostlar
Senin güzel göğsünde bir araya geldiler; 
Orda hem aşk, hem aşkın varlığı hükümdar,
Hem toprağa düştü sandığım sevgililer.
Yürekten inandığım sevgili yürekten çaldı
Yalvaran yaşlarımı nice cenazelerde
Ama, bak, onlar sende kaldılar göçseler de,
Sen gömülü sevginin yaşadığı mezarsın,
Yitirdiğim dostlardan kalma andaçlar orda,
Benden ne aldılarsa hep senin olsun varsın: 
Artık yalnız senindir neler varsa onlarda.
Hepsi birleşmiş sende; hepten seninim bende
<end>

<start>
Benim ömrüm bitince hâlâ yaşıyorsan sen,
Hoyrat ölüm gömünce kemiklerimi yere,
Talihin cilvesiyle bir göz atmak istersen
Ölmüş dostundan kalan zavallı dizelere,
Karşılaştır hepsini bugünkü yapıtlarla:
Çok gerisindedirler ustaca yazanların:
Onları şiir diye değil aşk için sakla:
Katına çıkamazlar bahtiyar ozanların.
İçinden geliyorsa bana söyle şunları:
“Güçlenseydi dostumun Esin Perisi hele,
“Yaratısı aşardı aşkından doğanları.
“Allı pullu yürürdü yüksek rütbelilerle.
 “Ama o öldü, yeni ozanlar ondan üstün:
“Onlarda sanat dostta aşk okuyorum bugün.”
<end>

<start>
Ne görkemli şafaklar görmüşümdür, hükümdar
Gözleriyle dağlara koyar en şanlı süsü,
Altın yüzü öptükçe yemyeşil olur kırlar,
Soluk sulara yaldız kaplar kutsal büyüsü.
Ama birden bırakır gökten inmiş yüzüne
Saldırsın diye hınzır bulutların yığını,
Sonra saklar yüzünü üzgün dünyadan yine,
Batıya kaçıp gizler kararan varlığını; 
Sevgili güneşim de doğup ruhuma doldu
Bir sabah zaferlerle görkemlerle erkenden,
Ah, sonra gitti, ancak bir saat benim oldu,
Kara bulutlar onu yine gizledi benden. 
Bu yüzden ona karşı sevgim kapılmaz hınca,
Yerdekiler solmaz mı gökte güneş solunca?
<end>

<start>
Öyle güzelim bir gün vaad edip sanki neden
Pelerin giydirmeden yola çıkarttın beni
İndi de kem bulutlar yarı yola gelmeden
Hain duman gizledi senin alıp görkemini
Bora görmüş yüzümü yağmurlar ıslatınca
Yetmez bulutu delip kurulamağa koşman:
Övgü olmaz yarayı iyi eden ilâca
Utanç denen illete olamıyorsa derman.
Senin utanman benim yüreğimi dağlamaz; 
Sen pişmanlık duysan da olanlar yalnız bana; 
Suçlunun üzüntüsü, pek teselli sağlamaz
O suçun çarmıhını sırtında taşıyana. 
Ah, sevginden dökülen o inci gibi yaşlar
Onlarda şerre fidye, illetlere deva var.
<end>

<start>
Yakınmasan da olur artık kötülüğünden:
Güllerde diken vardır, gümüş çeşmede çamur; 
Tutulur ay ve güneş, söner bulut yüzünden; 
En şirin tomurcukta iğrenç kurtlar bulunur.
Kusursuz insan olmaz, bende de kabahat az mı? 
Örnekler verip haklı bulmak suç işleyeni? 
Bu özürler büsbütün ahlâkını bozmaz mı? 
Günahlarından öte bağışlamışım seni.
Benim aklım savunur senin şehvet suçunu; 
Avukatın gibiyim dâvâcın olsam bile:
Suçlu ben’im, yargıca kendim söylerim bunu,
İç savaşa tutuşur bende nefret sevgiyle. 
Suç ortağı olmaya gösteriyorum rıza
Hiç acımadan beni soyan tatlı hırsıza.
<end>

<start>
İtiraf edeyim ki ikimiz apayrıyız
Birleşik olsa bile bölünmeyen sevgimiz:
Bu utanç lekeleri bende kalacak yalnız,
Bana nasib olacak çile doldurmak sensiz.
Duyduğumuz sevgiler birdir bir bakıma,
Yaşamımızı bölen acıklı ayrılıklar
Sevginin birliğini altüst edemez ama,
Sevişmenin tadından tatlı saatler çalar.
Sevgilim olduğunu açıklamam artık ben
Yanıp yakıldığım suç, lekeler,diye seni,
Bana iyilik edip şeref veremezsin sen
Feda etmeden kendi adının şerefini: 
Sakın buna kalkışma; öyle ki sana sevgim,
Benim olduğun için iyiliğin de benim.
<end>

<start>
Seyredip haz duyar ya çökmüş bir baba hani
Kabına sığamayan delifişek oğlandan,
Ben de, kaderim yaman sakat edeli beni,
Huzur duyarım senin erdeminden, vefandan.
Güzellikle soyluluk, servet, akıl hep sende
Bunlardan biri, ya da hepsi, ondan da fazla.
Hakçası bu: başına taç oldu onlar; ben de
Bu eşsiz hazineye katılıyorum aşkla.
Ne sakat, ne zavallı, ne acıklıyım artık
Bana öyle yaman güç verdikçe senin gölgen,
Yeter de artar bile senden aldığım varlık:
Görkeminden bir parça alıp yaşıyorum ben.
 Dilerim senin olsun en iyi ve en kutlu; 
Bu dileğimle bile olurum on kat mutlu.
<end>

<start>
Çeker mi benim Esin Perim konu kıtlığı
Sen şiirime sebil ettikçe soluğunu,
Yanında kaba kâğıt kalemin kof kaldığı
Hoş varlığın oldukça bana en tatlı konu? 
Ah, tüm teşekkürleri, övgüyü kendine sun; 
Varsa, al, yazdığımda değerli gördüğünü.
Sen yaratıcılığa ışıklar saçıyorsun.
Sanki kim dilsiz kalıp yazamaz ki övgünü.
Sen onuncu Peri ol, kötü ozana gelen
Yaşlı dokuz Periden on kat yüksek değerin; 
Gür esinlerle dolu Peridir sana gelen:
Bu günü aşan sonsuz dizeleri getirsin. 
Bu deney çağına hoş gelirse Esin Perim,
Üzgüsü benim olsun, övgüsü senin derim.
<end>

<start>
Ah, nasıl efendice övgüler sunsam sana? 
Hep senin değerindir bende varsa bir değer,
Kendimi övmek sanki ne kazanç sağlar bana? 
Böbürlenmektir sana söylediğim türküler.
Sırf bu yüzden bile biz yaşamalıyız ayrı; 
Tek diye bilinmesin güzel aşkız artık:
Sana verebilirim salt hakkın olanları
Hele bir gerçekleşsin aramızda ayrılık.
Ah, yokluk, sen kimbilir ne korkunç bir işkence
Olurdun, uzaklığın acısı sağlamasa
Sevgi düşünceleri gibi hoş bir eğlence,
Zaman ve hayal gücü, yüreği dağlamasa; 
Sen öğretmiş olmasan nasıl çift olurmuş tek
Burda bulunmayanı var gücünle överek.
<end>

<start>
Ben kalbinden uzakken, fırsat kaçırmayarak
Yaptığın şu sefahat, şu çapkınlıklar var ya:
Hepsi de güzelliğin, gençliğin için bir hak,
Çünkü nereye gitsen, arzu koşar oraya..
Herkes seni kazanmak ister cömertsin diye; 
Sen afet bir güzelsin: sevaptır güzel sevmek.
Kadın karar vermişse ağına düşürmeye,
Anasından doğmuş mu ondan kaçacak erkek? 
Ah, yine de kalbinden kovmazsın belki beni; 
Güzelliğini, hoppa gençliğini kınarsın
Onlar sefahatte de bırakmazlar peşini:
Zorlanırsın ve çifte ihanete kalkarsın 
Güzelliğinle çekip aldığın kadına da,
O güzellikle beni aldatarak sana da.
<end>

<start>
O kadın senin oldu: derdim değil yalnız bu; 
Onu eşsiz bir aşkla seviyordum, doğrudur; 
Ama, sen onun oldun, yas'a boğdun rûhumu:
Sevgi yok olup gitti, beni kahreden budur.
Bağışlarım, çünkü aşk, suça iter seveni.
Sen onu seviyorsun ben seviyorum diye; 
O da benim uğruma aldatıyor ya beni,
Hatırım için razı dostumdaki sevgiye.
Ben seni yitirirsem kaybım aşkımın kârı
Ve onu yitirirsem dostumun kazancı var; 
İkisi birleşti de ben yitirdim onları,
Gönlümü almak için bana haç çıkardılar. 
Sevinçliyim yine de: dostumla tek varlığız; 
Ne hoş düzen! O kadın beni seviyor yalnız.
<end>

<start>
Apaçık görüyorum gözlerimi yumunca.
Bütün gün gördüklerim taşımaz hiçbir değer,
Ama düşlerde sen varsın uyku boyunca; 
Göz karanlıkta ışır, karanlıkları deler
Başka bütün gölgeler, gölgende ışık bulur; 
Bedeninin gölgesi, mutluluğu gösterir
Işıl ışıl gündüze saçarak daha çok nur
Senin gölgen nasıl da kör gözlere fer verir.
Gözlerim kutlu olur seni seyrettikçe ben,
Canlı gün aydınlanır sendeki ışıklarda,
En karanlık gecede belirsiz güzel gölgen
Derin uykuda sönmüş gözlere can katar da. 
Seni görmeyince benim günüm her gece; 
Geceler gündüz olur düş seni gösterince.
<end>

<start>
Düşünceye dönüşse benim etim kemiğim
Yolum kurban gidemez hoyrat mesafelere; 
Ben, tüm uzaklıkları aşıp erişeceğim
Sınırsız ötelerden, senin olduğun yere.
Varsın, sımsıkı basın ayağım topraklara
Dünyada bir köşede, senden uzak mı uzak,
Çevik düşünce sıçrar, dinlemez deniz. kara,
Ulaşır özlediği yere hayal kurarak.
Ben, düşünce değilim: ah düşündükçe bunu
- Sen gittin, ben uçamam - bu öldürüyor beni; 
Alt tarafı, varlığım biraz toprak, biraz su:
İnleyerek beklerim geleceğin keyfini. 
Bu iki som maddeden, birbirinin yasına
Nişan takan o ağır yaşlar kalacak bana.
<end>

<start>
Öbür ikisi hafif hava, paklayan ateş,
Ben nerdeysem onlar da hep seninle beraber:
Birisi düşünceme, öteki arzuma eş; 
Bir,vardır bir yok: böyle hızla kayıp giderler.
Bu uçucu maddeler yel yeperek yol alır.
Aşk elçileri gibi. sevecenlikle sana; 
Canım dört maddedendir. o ikisiyle kalır,
Üzgün yürekle düşer ecelin kucağına.
Tüm varlığım kavuşur öz yapısına, derken:
O hızlı haberciler senden dönmüştür işte –
Onlar bana müjdeler getirmiştir gelirken
Senin sağ sapasağlam olduğunu görmüş de. 
Duyunca mutluyumdur, sonra sevincim söner; 
Yine elçi yollarım, hüzün kalbime döner.
<end>

<start>
Savaşır gözlerimle gönlüm öldüresiye
Senin güzelliğinin ganimeti yüzünden:
Gözüm kovar gönlümü seni görmesin diye,
Gönlüm ister gözüme pay vermemek yüzünden.
Gönlüm bildirir senin orada yattığını
Öyle bir hücrede ki giremez billur gözler; 
Gözüm inkâra kalkar gönlün anlattığını,
Güzel yüzünün ona sığındığını söyler.
Gönlü dinleyip karar vermek için toplanır
Düşünceler kurulu: soruşturur, hakçası
Kurulun yargısıyla bir karara bağlanır
Seven gözün payıyla duyan gönlün parçası:
 Senin dış güzelliğin olur gözümün payı,
Gönlüm kazanır aşkın gönlündeki dünyayı.
<end>

<start>
Anlaşıp birleştiler benim gözümle gönlüm.
Karşılıklı iyilik yaparlar, gerek varsa:
Bir bakışa acıkıp azap çekerse gözüm
Ya da seven kalbimi hıçkırıklar boğarsa.
Gözlerim. sevgilimin resim şölenindedir.
Gönlümü çığırırlar renklerin cümbüşüne; 
Güzlerim de gönlüme konuktur arada bir
Ve candan ortak olur bu sevdanın düşüne.
Ya resminle bendesin ya benim aşkımla bak.
Sen hep can evimdesin uzaklara gitsen de.
Kalamazsın bendeki düşüncelerden uzak.
Ben hep onlardayım ya. onlar her zaman sende. 
Onlar uyusalar da resmin işte karşımda,
Gözü gönlü uyutmaz, şölen yapar canımda.
<end>

<start>
Nasıl da özenmiştim yola çıkmadan önce:
Değersiz her malımı mahzene kapatarak,
Tam bıraktığım gibi bulmak için dönünce,
En güvenli yerlerde, hınzır ellerden uzak.
Mücevherlerim senin yanında çerden çöpten:
Sen eşsiz huzurumdun, şimdi yas olacaksın; 
Sen ki canlar canısın, derdim günümsün hepten,
En adi hırsızların elinde oyuncaksın.
Ben sandığa koymadım, kilitlemedim.seni; 
Yoksan bile ordasın diye bildiğim yere,
Can evime usulca sokup gizledim seni,
Girip çıkasın diye kendi keyfine göre. 
Seni çalarlar ordan bile, işte korkum bu:
Böyle değerli ödül, hırsız eder namusu.
<end>

<start>
O gün gelsin, hazırım; ergeç gelirse o gün
Kusurlarıma bakıp kaşını çatacaksın,
Aşkının değerine ters düşecek gördüğün,
Bu uyuşmaz hesabı silip kapatacaksın.
O gün gelsin, hazırım; el gibi geçersin ya,
O gün gözlerinle, selâm bile vermeden; 
Aşk bürünmüştür artık bambaşka bir kılığa.
Asık suratın için bulursun birçok neden.
O gün gelsin, hazırım, alıştırdım kendimi:
Değerim, hakkım budur diyerek bile bile.
Kendime karşı tanık, kaldırırım elimi
Ve savunurum senin haklı özrünü şöyle: 
Zavallı ben’i bırak, yasalar senden yana,
Gerekçe gösteremem bana sevgi duymana.
<end>

<start>
Bineğimin suçunu hoş görebilir sevgim:
Yavaş gitti ben hızla uzaklaşırken senden.
Senin olduğun yerden niçin koşup gideyim? 
Dönünceye dek koşu tutturmağa yok neden.
Ah. zavallı hayvanım ne özür bulur böyle.
Hızların en yamanı bana yavaş görünür; 
Ben üzengi vururum rüzgâra binsem bile.
Kanatlanıp uçarım, başka her hız sürünür.
Aşık atamaz hiçbir at arzumla o zaman.
Çünkü arzu en güçlü aşktan doğan yaratı.
Kişner - külçe et değil - ateşli bir küheylân; 
Aşka karşılık sevgi, hoş görür bitkin atı. 
Senden uzaklaşırken kasden yavaş gitti ya,
Ben sana koşup onu bırakacağım yaya.
<end>

<start>
Nasıl açar da kutsal anahtarıyla zengin,
Kucaklaşırsa cânım kitli hazinesiyle,
Seyrek tadılan zevkin körlenmemesi için
Nasıl denetlemezse her saat - ben de öyle...
İşte bunlar en mutlu, en şanlı şölenlerdir:
Arada bir gelirler upuzun yıl boyunca; 
Paha biçilmez taşlar, seyrek dizilenlerdir,
Ayrık mücevherlerdir görkem verenler taca.
Zaman, mücevher kutum gibi basar bağrına
Ya da giysi dolabım gibi saklar da seni,
Eşsiz kutsallık versin diye eşsiz bir ana
Gözler önüne serer tutuklu görkemini. 
Erdemlerin sonsuzdur, varlığın gür ve kutlu:
Sana ermek zaferdir, sensizlik umut dolu.
<end>

<start>
Sen neden yapılmışsın, varlığının özü ne? 
Sayısız garip gölge, el pençe divan sana.
Herkes tek bir kez yansır, herkeste tek bir gölge; 
Tek olan senden düşer her gölge dört bir yana.
Besbelli, sana desem gel, Adonis' i  anlat:
O senin sahte resmin, salt kötü bir taklidin...
Helena'nın yüzünde her güzellik bir sanat
Ve sen Yunan giysili bir yeni şahesersin.
Dile getir ilkyazı, hasadın bolluğunu,
Sendeki güzelliğin gölgesi olur biri,
Öteki isbat eder ne cömert olduğunu -
Ve biz sende buluruz tüm kutsal biçimleri. 
Senden bir payı vardır tüm dış güzelliklerin; 
Gönül sadakatinde yoktur eşin, benzerin.
<end>

<start>
Ah, güzellik nasıl da doğruluğun kattığı
Cânım süslerle kat kat güzelliğe bürünür! 
Gül, alımlıdır ama, bağrında yaşattığı
Tatlı kokuyla bize çok daha hoş görünür.
Yaban güllerinin de, büyülü kokularda
Görkeme ermiş güller kadar koyudur rengi; 
Onlar da dikenlidir: yaz soluğu açar da
Konca peçelerini, oynarlar dört kol çengi.
Ama dış görünüştür onların tek erdemi,
Yaşarlar okşanmadan; gözlerden ırak solar,
Yapayalnız ölürler. Cânım güller öyle mi:
Tatlı ölümlerden varlığa ıtır dolar. 
Sevgi dolu güzel genç, sen solup gittiğinde
Şiirlerimde yaşar senin öz gerçeğin de.
<end>

<start>
Ne yaldızlı hükümdar anıtları, ne mermer
Ömür süremez benim güçlü şiirim kadar; 
Seni pasaklı Zaman pis bir mezara gömer.
Ama satırlarımda güzelliğin ışıldar
Savaşlar tepetaklak devirir heykelleri
Çökertir boğuşanlar yapı demez sur demez,
Ama Mars’ın kılıcı, cengin ateş selleri
Şiirimde yaşayan anını yok edemez.
Ölüme ve her şeyi unutturan düşmana
Karşı koyacaksın sen; yeryüzünü mahşere
Yaklaştıran çağların gözünde bile sana
Bir yer var övgüm seni çıkarttıkça göklere 
Dirilip kalkıncaya kadar mahşer gününde
Yaşarsın şiirimde sevenlerin gönlünde
<end>

<start>
Tatlı sevgi, gücünü tazele de iştahın
Körlendi demesinler bıçak çekmeden önce; 
Öyle ya, bugün doyup yatışsa bile yarın
Bulur eski gücünü yeniden bilenince.
Sen de öyle ol, sevgi: bugün aç gözlerini
Tıkabasa doyur da sımsıkı kapat,. ama
İyice görmek için, yarın aç gözlerini:
Sonsuz duygusuzlukla aşkın rûhuna kıyma.
Bu acıklı ayrılık, diyelim ki bir umman,
Böler yaman gücüyle bir sahili ikiye.
Her gün iki nişanlı gelir, sevgi o zaman
Dönmüştür: sevinirler kıyı şenlendi diye.
 Ya da ayrılık kıştır, nice üzüntü dolu,
Onun için dört gözle beklenir yazın yolu.
<end>

<start>
Tanrı beni ilk başta sana kul yaptı, sonra
Keyfine el koymamı yasak etti
Ya da özlem duymamı hesaplı zamanlara:
Kölenim ya, boş vaktin olsun diye bekletti.
Ah, bırak katlanayım, el pençe divan: değer,
Senin özgürlüğünün tutuklu yokluğuna; 
Her mihnete sabreder, her azara baş eğer,
İncittin diye hiç suç yüklemez bile sana.
Sen nerede olursan ol, yetkin güçlü, özgürsün; 
Hâkimsin dilediğin gibi kendi vaktine:
Canın neyi isterse varsın o keyfini sürsün,
Kendine suç işlersen kendin bağışla yine.
 Beklemek cehennemdir, ama beklerim seni,
İyi kötü demeden suçlamadan keyfini.
<end>

<start>
Yeni hiçbir şey yoksa, yalnız eskiler varsa
Demek ki beynimize oynanan bir oyun var,
Yaşamış bir çocuğu doğurmağa kalkarsa
Yaratma çabasıyla sancılanarak tekrar! 
Ah, şu eski defterler bir dönüp baksa geri.
Güneşin beş yüz kere dönüşünden de önce,
Göstersin eski kitap sendeki imgeleri
İlkin nasıl yazıya döküldüyse düşünce.
Acaba eski dünya neler demiş, görelim,
Sendeki görmelere değer güzelliklere; 
Onlar mı üstün, biz mi, bu işin ustası kim,
Yoksa dönüp dolaşıp geldik mi aynı yere? 
Hiç kuşkum yok: Geçmişte, ne sivri akıllılar
Senden değersizlere övgüler yağdırdılar.
<end>

<start>
Dinen dalgalar gibi kayalık kıyılarda
Sonlarına koşuşur ömrümüzün ânları
Hızla yuvarlanırlar çırpınarak ardarda
Tutmak istercesine öne atılanları
Doğan varlık aydınlık günlere erer ermez
Olgunluğa ilerler, tam kıvamını bulur.
Zaman armağanını yok etmeye koyulur.
Gençliğe vergi olan süsü Zaman didikler,
En gözde varlıkları canavarlar gibi yer.
Kimse karşı duramaz amansız tırpanına: 
Ama o gaddar ele rağmen, seni över de
Dimdik durur şiirim umut dolu günlerde
<end>

<start>
Kendime aşk duymanın günahıyla dopdolu
Gözlerim ve yüreğim, varlığımın her yeri; 
Yoktur ki bu günahtan kurtulmanın bir yolu:
Canevime sımsıkı sarılmıştır kökleri.
Hoş değildir kimsenin yüzü benimki kadar,
Benden yakışıklısı, benden vefalısı yok; 
Ölçüp biçiyorum da, bende ne değerler var.
Ben herkesten üstünüm, her bakımdan, hem de çok.
Ama gerçek yüzümü aynada görür görmez
Pörsümüş, benzim uçuk. şerha şerha ve köhne,
Kendime duyduğum aşk, ters düşer bana bu kez:
Kötü şeymiş insanın,aşk duyması kendine.
 Sensin öbür benliğim, varlığımda övdüğüm,
Yaşımı gençliğinle, güzelliğinle örttüm.
<end>

<start>
Bumburuşuk yapacak, ezecek sevgilimi
Zamanın gaddar eli nasıl beni yıktıysa; 
Günler kanını emip alnına işledi mi
Kırışıklar bir kere; gençlik tanı çıktıysa
Yaşlılık gecesinin karanlık yokuşunu,
Hükümdarı olduğu güzellikler kaçışır,
Gözden ırak olarak yalnız bırakır onu,
Bahar hazinesini çalıp yokluğa taşır; 
Kaygım, bütün gücümle karşılamak o çağı:
Gözlerden gönüllerden yok edemesin diye
Yaşlılığın amansız öldürücü bıçağı
Tatlı güzelliğini - kıysa da sevgiliye:
 Kara satırlarımda gözler yüzünü görsün,
Şiirim yaşadıkça taptaze ömür sürsün.
<end>

<start>
Gördüm anıtlarını nice görkemli çağın
Zamanın zalim eli. yıkıp etmiş yerle bir,
Başları göğe değen kuleler darmadağın
Ve sonsuz tunç ölümün gazabına köledir; 
Gördüm obur okyanus yenilgiye uğratmış
Keyfince hüküm süren heybetli kıyıları
Ye sert toprak kendine koca ummanı katmış,
Zarar kârı arttırmış, kâr büyütmüş zararı; 
Gördüm her şey bozulur, sonsuz sürüp gidemez,
En sağlam devlet bile günün birinde çürür,
Yıkımlar düşündürdü beni ister istemez:
Ergeç sevgilimi de Zaman alıp götürür. 
Bana ölüm gibidir yitmesinden korkarak
Hiçbir şey yapamayıp varlığına ağlamak.
<end>

<start>
Ne tunç ne taş ne toprak ne de sonsuz denizler
Acıklı fâniliğe karşı koyamazlarken,
Nasıl bu kör öfkeyle güzellik cenge girer
Çabasında en fazla bir çiçek gücü varken? 
Ah, nasıl göğüs gersin yazın tatlı rüzgârı
Azgın günler dört yandan üstüne yürüdükçe,
Bozguna uğrattıkça yenilmez kayaları,
Çelik kapılar bile: Zamanla çürüdükçe? 
Ne korkunç bir düşünce: Ah, nerde saklı dursun
Çağların mücevheri Çağların sandığından? 
Bir zorlu el var mı ki bu koşuyu durdursun? 
Güzellik yağmasını kim esirgesin ondan? 
Yok hiçbiri, meğer ki bu mucize sürsün de
Sevdiğim ışıldasın kara yazı üstünde.
<end>

<start>
SONE 67Ah neden yaşar sanki sevgilim illetlerle? 
Varlığıyla şenlenir imansızlar bölüğü
Günahın ekmeğine neden yağ sürer böyle
Süsleyip püsleyerek kol gezen kötülüğü? 
Niçin sahte boyalar yüzünü taklit eder,
Canlı renginden ölü görüntüler aşırır
Ve zavallı güzellik zar zor peşinden gider
Yapma güllerin –oysa tek gerçek gül ondadır.
Sevgilim niçin yaşar iflâs etmişken Doğa,
Dinmişken yüze kan ve renk veren dinç damarlar? 
Doğa kavuşmuyor ki ondan başka kaynağa,
Dün övündüğü kimler vardı, bugün bir o var. 
Bu kötü çağda önce çok zengin olduğunu
Göstermek için doğ bağrına basar onu.
<end>

<start>
Dünyanın gözündedir sendeki bunca değer,
Daha güzel yapamaz onları akıl, yürek; 
Ruhların sesi olan tüm diller seni över,
Düşmanlardan da övgü alır bu çıplak gerçek.
Baştacı edilirken dış varlığın dışardan,
Diller senin hakkını sana verirken önce,
Vazgeçerler övgüden, şatafatlı laflardan
Gözün gösterdiğinden ötesini görünce.
Senin canevindeki güzelliğe göz atar
Ve yaptığın işlerle kıyaslarlar da onu,
Gözünün içi gülen bu yaratıklar katar
Güzelim çiçeğine iğrenç ot kokusunu. 
Ama yakışmıyorsa kokun görünüşüne:
Nedeni, orta malı olmandır ele güne.
<end>

<start>
Sana kara çaldılar, senin suçun değil bu:
İftira, hep iyiyi, doğruyu hedef bilir; 
Güzelliğe takılan bir süs gibidir kuşku,
Karga, gökteki en hoş havalara yönelir.
İyi olursan sana değer katar iftira,
Çağının sevgisini kazanırsın üstelik; 
Kurt gibi diş geçirir kötülük goncalara,
İştah açar sendeki saf, lekesiz körpelik.
Artık ardında kaldı gençliğinin tuzağı; 
Ayağını denk aldın; yenik düşüremedi; 
Ama belli övgünün sonsuz olmayacağı,
Zincire vuramaz ki şiddetlenen hasedi. 
Kötülüğün lekesi maske olmasa sana
Yüreklerin sultanı olurdun tek başına.
<end>

<start>
Ah, ben ölünce neler söyletecekler sana:
Ne buldun diyecekler, onun nesini sevdin? 
İyisi mi, sevgilim, sen hepten yan çiz bana,
Zaten bende ne arar senin değer dediğin.
Meğer ki uydurduğun erdemli yalanlarla
Hiç lâyık olmadığım şeyler yakıştırasın,
Cimri gerçeğin vermek istediğinden fazla
Bu ölüye, ardından, övgüler yağdırasın.
Ah, belki gerçek sevgin görünür diye sahte,
İstemem aşk uğruna yalancıktan övmeni; 
Adımı da gömsünler cesedinle birlikte
Yaşamasın; ne beni utandırsın, ne seni. 
Utanıyorum işte bunlara yol açmaktan:
Hiç değer taşımayan şeylerden sen de utan.
<end>

<start>
Bak göreceksin bende başladığını güzün
Ayaza karşı titrer dallardaki yapraklar
Sararır tek tük kalır düşerler bütün bütün; 
Kuş sesleri kesilmiş yıkık boş tapınaklar.
Bak göreceksin bende alaca karanlığı:
Nasıl güneş batıdan solgun solgun gidince
Kefen örten eliyle ezerse her ışığı
Ölümün kan kardeşi kapkara çirkin gece.
Bak göreceksin bende ateşin korları var:
Genç ve dinç günlerinden kalma küller üstünde
Ölüm döşeğindeymiş gibi fersiz yatarlar; 
Eceline ermiştir ateş kendi gücünde.
Senin bunları görmen arttıracak sevgini
Ayrılık yakın diye çok seveceksin beni.
<end>

<start>
Üzüntüye kapılma: zalim ecel kıskıvrak
Tutup atınca beni dönülmez bir zindana
Yine de şiirlerim dünyada yaşayarak
Varlığımı sürdüren bir anıt olur sana.
Şiirimi okursan göreceksin demektir
Bu kutsal armağanı sana bırakıyorum:
Toprak kopup geldiği toprağa dönecektir
Ama sendedir gerçek varlığım olan ruhum:
Öyleyse yitirdiğin canın posası ancak
Solucanların avı ecel kölesi beden
Hınzırın bıçağına boyun eğen bir korkak; 
Öyle alçak ki onu hiç anmamalısın sen.
Bedenimin değeri ruhun kabı olmaktır
Ruhunki ise sende şiirimle kalmaktır.
<end>

<start>
Niçin benim şiirim yeni üslerden yoksun
Ne çeşnisi yeterli ne de kıvraklığı var? 
İsterim ki çağına sırt çevirmeyip bulsun
Taptaze söyleyişler yepyeni anlatışlar.
Yazdıklarım benziyor birbirine tıpatıp
Bütün şiirlerimde niçin urbalar aynı? 
Basmakalıp sözlerim beni ortaya atıp
Ele verir adımı sanatımın aslını.
Şunu bil ki sevgilim ben hep seni söylerim:
Bir sensin bir de sevgin kullandığım tek konu:
Eskileri yeniler en üstün şiirlerim
Önceden ne yazmışsam yine yazarım onu:
Nasıl ki güneş her gün hem eskidir hem yeni
Sevgim de. yenibaştan söyler her söyleneni.
<end>

<start>
Güzellik nasıl eskir sana gösterir aynan; 
Saatin “Bunca güzel dakikana kıydın der.
İzler getirir her boş yaprak senin aklından; 
Şu sözleri öğretir işte sana bu defter:
Açık seçik çizgiler göreceksin bak aynana:
Onlar aklına açık gömütler getirecek.
Güneş saatindeki gölgeler söyler sana:
Hırsızlama yürüyor zaman sonsuzluğa dek.
Bak senin belleğinde kalmayacak ne varsa
Yaz şu boş sayfalara yaz da gör: ne bakımlı
Olur düşüncelerin çocuk gibi doğarsa
Bıraktıkları izler orada kalır saklı.
Bak da saatle ayna zenginleştirsin seni
Düşünceler kazançla doldursun defterini.
<end>

<start>
Esin Perimsin diye seni çağırdım sık sık
Şiirime ne güzel yardımlar sağladın da
Eline kalem alan bana özendi artık
Şiirler saçtı senin kanadının altında.
Gözlerin şu dilsize türküler öğretti ya
Yücelerde uçmayı hem de kara cahile
Yeni tüyler takarak bilgenin kanadına
Güçlerine güç kattı katmerli bir görkemle.
Benim yazdıklarımdan en fazla övünç duy sen:
Hepsine sen yön verdin hepsi senden yaratı; 
Başkaları yazınca üslûp düzeltmek senden:
Tatlı varlığın süsler onlardaki sanatı.
Ama benim sanatım tüm varlığıyla sensin:
Beni kara cahilden bilgeye yükseltensin.
<end>

<start>
Eskiden senden yardım dileyen bir bendim de
Güzel varlığın yalnız benim şiirimdeydi; 
Artık yıkım başladı ince dizerimde
Hasta perim yer verdi başkalarına şimdi.
Tatlı sevgilim doğru: güzelliğini yazan
Kalem hak etmeli bu emekteki değeri; 
Ne var ki sana böyle övgüler sunan ozan
Hep senden çaldığını yine veriyor geri.
Sende erdem bulursa o deyimi çalmıştır
Senin öz varlığından; sana güzellik verse
O güzelliği senin yanağından almıştır; 
Sırf sende yaşayanı övebilir överse.
Sakın teşekkür etme sana söylediğine
Çünkü onun borcunu ödeyen sensin yine.
<end>

<start>
Ah çok bocalıyorum yazdığımda övgünü
Seni anlatıp-duran üstatla yarışmak zor:
Var gücüyle övüyor senin yaygın ününü
Dilimi bağlayarak bana söz bırakmıyor.
Sendeki değerlerin o engin ummanında
Cılız yelkenliler de güçlüler de yol alır
Benim fındık kabuğum hiçtir onun yanında
Ama senin utkuna hiç yılmadan açılır.
Beni tutup yüzdürür en sığ yardımın bile
O senin derin sessiz: dibinde ilerlerken; 
Ben boraya tutulsam tekneciğim nafile
Ama o sapasağlam mağrur dik pupa yelken.
Ben atılsam da kalır o dört başı bayındır; 
En kötüsü: batarak çürümem aşkımdandır
<end>

<start>
Belki ben sağ kalır da yazarım kitabeni
Belki de sen yaşarsın ben çürürken toprakta; 
Anılardan koparıp alamaz ölüm seni
Ben unutulsam bile tüm gözlerden uzakta.
Benim yazdıklarımla adın ölümsüz olur; 
Ben bugün ölsem herkes için ölüyüm yarın
Toprağın bana verip vereceği bir çukur
Oysa sen hep yaşarsın gözünde insanların.
Sevecen dizelerim anıt olacak sana:
Henüz doğmamış gözler okuyacak durmadan
Yarınki diller övgü sunacak varlığına
Bugün soluk alanlar göçse bile dünyadan.
Sonsuz yaşayacaksın kalemimin gücüyle
Gireceksin her ağza her soluğa her dile.
<end>

<start>
Doğru evli değilsin benim Esin Perimle:
Ne çıkar yakınmadan okusan her eseri
Kutsamak için o en güzel konuyu dile
Getiren yazarların adadığı sözleri? 
Sen hem görünüşünle hem bilginle güzelsin
Benim övgülerimi aşan değerlerin var -
Artık şart oldu: Zaman günü güne düzelsin
Sen ondan daha taze izleri ara tekrar.
Öyle yap sen istersen onlar abartsın böyle
Zorlama yapmacıklı lâflar uyduradursun; 
Senin gerçek erdemin dosdoğru sözleriyle
Övülür doğruluktan hiç şaşmayan dostumun.
Kimin yanağına kan gerekiyorsa ona
Sürülsün âdi boya; senin için boşuna.
<end>

<start>
Gördüm resim gerekmez senin güzelliğine
Resme hiç yeltenmedim seni göstermek için; 
Gördüm ya da sandım ki gitmişsin ötesine
Ozanın borcu olan kısır ödemelerin.
İhmalim bu yüzdendir övgünü unuttumsa; 
Sen de görebilirsin sapasağlam yaşarken:
Şu yeni tüy kalemler nasıl kalıyor kısa-
Erdemi hele senin erdemini yazarken.
Suçluluğuma verdin sessizliğimi iyi
Çünkü bu dilsizliğim şan getirecek bana; 
Susuşum yıpratmamış oluyor güzelliği
Başkası can yerine gömüt verirken sana.
O güzel gözlerinin her birindeki canın
Gücünü övemez ki senin çifte ozanın.
<end>

<start>
Daha ne diyebilir en güçlü anlatanlar
Sen işte yalnız sensin diye övünce seni; 
Dünyada kimde bunca birikmiş güzellik var
Kim bulabilir senin örneğini eşini? 
Biraz ün sağlamazsa anlattığı insana
Kalem fukaralıktan bir deri bir kemiktir; 
Hikâyeni kâğıda geçiren yazar sana
Sen işte sensin derse yazdığını yüceltir.
Sende ne yazılıysa suret çıkarsın ondan
Bozmaksızın doğa’nın ortaya koyduğunu; 
Bak bu eş nasıl verir onun sanatına şan:
Her yerde hayranlıkla izlerler üslûbunu.
Güzel nimetlerine sen leke sürüyorsun:
Övgüye çok düşkünsün değer düşürüyorsun.
<end>

<start>
İlham Perimin dili bağlı bilir haddini; 
Gel gör ki başkaları övgüne övgü katmış
Altın kalemler mutlu günlere saklar seni
Periler şiirleri senin için yaratmış.
Başkasında parlak söz bende güzel duygu var:
Cahil bir çömez gibi yalnız ‘Amin’ derim ben
Döküldükçe biçimli ışıl ışıl dualar
Kudretli dehâların perdahlı kaleminden.
Onlar seni övdükçe ‘Doğru öyledir derim
Ve taze övgülerle süslerim övgüleri; 
O denli güçlüdür ki sessiz düşüncelerim
Sevgim aşar hepsini lafta kalsa da geri.
Hoşlansan da onlardan laf söylüyorlar diye
İnan bendeki dilsiz ama gerçek sevgiye.
<end>

<start>
Onun bir kalyon gibi heybetli pupa yelken
Hazinene yönelen görkemli şiiri mi
Düşünceler beynimde fışkırmayı beklerken
Onlara mezar yaptı doğacakları rahmi? 
Vurup canıma kıyan ölümsüzlük katında
Yazmayı hortlaklardan öğrenen dehâsı mı? 
Hayır ne kendi ne de gece karanlığında
El uzatan dostları yıpratmaz sanatımı.
Ne ozan övünmeli ne de onu her gece
Düşünceyle besleyen kara gün dostu hortlak
Ben yenilmişim gibi sessizliğe düşünce:
Onlar gönlüme asla korku saçamayacak:
Gel gör ki cömert yüzün gülmüş öbür ozana
Güçsüz kalmış şiirim konu kalmamış bana.
<end>

<start>
Bana sırt çevirdinse bir kusurum yüzünden
Anlatayım suçumun nedir aslı astarı; 
Bana topalsın dersen aksak yürürüm hemen:
Savunmam üstlenirim yüklediğin suçları.
Sen sokmak istedin ya beni başka biçime:
Sevgilim senin bana vereceğin utancı
Ben katmerli yaparım; arzun doğdu içime
Tanışıklığı boğup oldum sana yabancı.
Hiç yürümem seninle; dilsiz gibi dururum
Canım gibi sevdiğim adını anmam artık
Serde küfürbazlık var; belki boş bulunurum
Ağzımdan kaçar diye şu eski tanışıklık.
Vuruşurum kendime karşı senin uğruna; 
Nefret ettiğin kimse sevgi duymam ona.
<end>

<start>
Hemen nefret et benden nefret etmek istersen
Tam şimdi dikilirken dünya benim karşıma; 
Beni ezmek isteyen talihe destek ol sen.
Ben yere yıkıldıktan sonra artık hiç vurma.
Ah yapma son bulunca üzüntüsü gönlümün; 
Üstesinden gelmiştim bıçak vurma yarama
Fırtınalı geceyi izleyen yağmurlu gün
Gibi üstüme çökme zaferi oyalama.
Son bırakan sen olma beni bırakacaksan
Kıymadan bana başka nice bücür üzüntü.
Sen başlangıçta gel ki tadayım tâ en baştan
Şu talihin gücünde her ne varsa en kötü.
Şimdi yaman görünen başka ufacık dertler
Senden yoksun kalışım yanında hiçe iner.
<end>

<start>
Kimi soyla övünür, kimi hünerleriyle,
Kimininki zenginlik, kimininki sert pazı,
Kiminde giyim, kuşam, korkunç rüküşse bile,
Kiminde safkan atlar, kiminde şahin, tazı; 
Her merakın kendine göre bir büyüsü var,
Hoşlananlar çıkaramazlar onu gönüllerinden; 
Ama beni doyuramaz bölük pörçük meraklar,
Benim bir sevgim var ki üstündür her birinden.
Soylu doğmak nedir ki, seni sevmek elverir,
Parlak urbalardan hoş, servetten daha zengin.
Bana şahinden, attan daha fazla zevk verir; 
Bende bütün övünçler, benim oldukça sevgin.
Derdim şu ki hepsini birgün alır kaçarsın,
Yoksun kalan gönlüme sonsuz dertler saçarsın.
<end>

<start>
Kendini çalmak için yap elinden geleni
Yine de sen benimsin sonuna kadar ömrün; 
Hayatım sürer ancak gönlüm sevdikçe seni
Yaşamak sona erer bu sevgi bittiği gün.
Artık korkutmaz beni en korkunç acı bile
Çünkü daha ilk acı benim ölümüm olur; 
Senin keyfine kalsam ne dert biter ne çile
Oysa şimdi varlığım işkenceden kurtulur:
Artık kaygım olamaz cayarsın diye belki
Çünkü sen cayar caymaz bitmiş demektir ömrüm; 
Bahtın bana verdiği fırsat öyle güzel ki
Nasıl mutlu sevdimse öyle mutlu ölürüm.
Karanlıktan korkmamak gibi mutluluk var mı? 
Sen sırt çevirsen bile bunu ruhum duyar mı?
<end>

<start>
Yaşayıp gideceğim sâdık sanarak seni,
Boynuzlu koca gibi. Sevginin yüzü hâlâ
Bana gerçek görünür, olsa bile yepyeni; 
Kalbin uzaktaysa da benimsin bakışlarınla.
Hiçbir nefret yaşatmaz senin gözündeki nur,
Anlayamam, sendeki değişme nasıl, nerden.
Sahte gönlün tarihi çok gözlerden okunur:
Öfkeden, çatık ‘kaştan, acayip çizgilerden.
Bak, Tanrı yaratırken, şöyle buyurmuş sana:
Sevgi, senin yüzünde sonsuza dek yaşasın; 
Duyduğun, düşündüğün, yaptıkların bir yana,
Sadece tatlılıktan söz etsin bakışların.
Güzelliğin gelişir Havva elması gibi,
Görünüşün değilse erdemlerin sahibi.
<end>

<start>
Hiç can acıtmayanlar incitme gücü varken,
Her şeyi yapabilir görünüp yapmayanlar,
Kaya gibi duranlar başkasını sarsarken
Tamaha sırt çevirip haram şey kapmayanlar
Tanrı lûtfunun helâl mirasçısıdır hepsi,
Doğa nimetlerini yok olmaktan esirger,
Hepsi kendi yüzünün sahibi, efendisi; 
Bu yetkin erdemlere herkes bekçilik eder,
Mevsime güzellikler getiren yaz çiçeği
Yaşar kendi belirli ömrünü, ölür sonra; 
Ama kötü bir illet bozar bozma çiçeği
Şanı makara olur en değersiz otlara.
En tatlı şeyler ekşir kötü işler yaparak:
Ottan çok daha iğrenç kokar çürüyen zambak
<end>

<start>
Ne tatlar, ne sevgiler verirsin sen utanca
O bir kemirgen gibi yerken mis kokan gülü
Sende koncalar açan güzelliğe konunca! 
Ah, günahların nice hoş şeylerle örtülü! 
Çapkınca geçirdiğin günleri anlatan dil
Şırfıntılık kondursa sana acı sözlerle
Vergileri yine de övgüden farklı değil:
Utancı kutsal yapar adını anmak bile.
O düşkünlükler seni seçip barınmışlar da
Ah, varlığın hepsine eşsiz bir saray olmuş; 
Güzelliğin peçesi leke komamış orda,
Göze görünen her şey güzelliklerle dolmuş.
Varım yoğum, bu cömert armağana iyi bak; 
Kötü kullanılırsa körlenir en sert bıçak.
<end>

<start>
Ağır bir geceye doğru ilerleyen ağır bir gün.
Ne yaparsan yap herşey olduğu gibi kalıyor.
Kediler uyukluyor, köpekler havlamıyor.
Ağır bir geceye doğru ilerleyen ağır bir gün.
Ölen bir şey bile yok.
Su borularından akan su sesi bile duyulmuyor.
Duvarlar öylece duruyor, kapılar açılmıyor.
Ağır bir geceye doğru ilerleyen ağır bir gün.
Yağmur dindi, bir siren sesi bile yok.
Kol saatinin pili bitmiş
<end>

<start>
hayır
kazanamayız mümkün değil
kazanamayacağımıza karar verdim
bi an için kazanabileceğimizi sanmıştık
ama sadece bi an için
şimdi biliyorum ki kazanamayız
hareketsiz dursak da kazanamayız
koşsak da
doğru davransak kazanamayız
hata yapsak kazanamayız
başka biri kazanacak
o yüzden başka biri orada
ve biz de buradayız...
<end>

<start>
Van Gogh kulağını kesip
bir
orospuya verdi
orospu
hunharca fırlattı
kulağı
sokağa tiksinerek.
Van,
orospular
kulak
istemezler
para isterler
sanırım bu yüzden
muhteşem bir
ressamsın sen
başka
birşeyden
anlamadığından...
<end>

<start>
gözlerin yağmurdan yeni ayrılmış
gibi çocuk, gibi büyük, gibi sımsıcak
sen bir şehir olmalısın ya da nar
belki granada, belki eylül, belki kırmızı
gövden ruhunun yaz gecesi mi ne
çok idil, çok deniz, çok rüzgar
çocukluğun tutmuş da yine aşık olmuşsun
sanki bana, sanki ah, sanki olur a
aşk bile dolduramaz bazı aşıkların yerini
diye övgü, diye sana, diye haziran
heves uykuduysa ruh çıplak gezer
gazel bundan, keder bundan, sır bundan
gözlerin şehirden yeni ayrılmış
gibi dolu, gibi ürkek, gibi konuşkan
hadi git yeni şehirler yık kalbimize bu aşktan
<end>

<start>
Dostum varsa düşmanım yok sayılır
çünkü dostluk unutturur düşmanların varlığını insana
bir dost kaç düşmana bedeldir bilmiyorum ya
bildiğim, dostluğun azı yeter, düşmanlığın çoğuna.
Hem az olmalı dost dediğin de
çok olursa neden bilmem korkarım:
ya dostlarım birbirine düşman olursa! 
Bilmemeli öyleyse dostlar da birbirini
bilmek şüphe uyandırır bazen
dostluk konusunda, o zaman
dostluk da kalmaz çünkü dostlarım
dostun da, düşmanın da öyle ya
hamuru aynı hamur, mayası aynı maya
birinin teknesi tuzlu, suyu kalın
biri ince başak, sarı cümle, yüreği yufka.
Dostların çoğalması da iyiliğe sayılmaz
dostun bir pul kadar kıymeti kalmaz
az dost az taş, çok dost çok taş
hem sayılıdır kalbimizdeki odalar
hem kalbe sığmayan şey dostluğa nasıl sığar?
Kalbindeki cama bir taş değer, dosttandır
‘kırılınca anlaşılır kalbin camdan olduğu’
kalbin bahçesinde bir gül solar, dosttandır
dostun varsa taşı güle sayarlar, akşamı güne
dostum varsa sözümü şiire sayarlar, beni şaire
dostum var, öyleyse
ölebilirim bile!
<end>

<start>
bize çok acıyorlar burada
öyle açıktayız ki yaramız bile
başkasında sarılıyor, nafile saklanıyoruz
düşkünlerin bizde bulduğu teselliye,
nereye gitsek şehir, kime gitsek
bir uzaklık kalıyor kendimize
iplerini bir çözsen boşluğumuza
bak nasıl sınırlarımız karışır gibi
oeğişir gibi kokularımız kem elma
kim ağır hasta ve kim aklının
bir kıyısından bir kıyısına
ve sarsıla sarsıla kendi kayığında
sonra aklım, tam ortadan ikiye
bir elma: bahçeleri karşı karşıya
birinde sen diğerinde yumuşak
ey aklım, elma desem de çıkma! 
ey üzerinde güneşleri barıştıran çıplaklık
benim böyle yarım ve kokusumdan uzak
kaldığım, aklım senin bahçelerinde
sen olmalıymışım ben, daha çok
olmak için, ödemek için borcunu
geleceğe, iplerimi çöz, açılsın yelkeni
aklımın, rüzgar var içimde, iplerimi çöz,
ne kadar çok açılsak birbirimizden
o kadar bağlanırız, iplerimi çöz!
senin kayığın daha gider gelir
yükü ne eski şarap ne kara zeytin
ne yalandaki lezzeti kıskanan incir
bahçemize hayalden düştüğü için
ağır elma kayığına yük olur
bizi karşıya geçir, söz dolu
kayığını çağırdın geldik, haz dolu
bahçeni dağıttın geldik, göç dolu
dilini aldattın geldik, iz dolu
rüyalarında beyazların gözü var
bizi karşıya geçir
bu bahçesi dağılmış
elmanın cinnetidir
bizi kayığına alma
senden karşıya geçir
(Eskiden Terzi, 1995)
<end>

<start>
Dağlarca’dan öğrendiğim bir şey var
Yazdın mı, yoğunluğuna yazacaksın bir şeyi
Şiirin bitkin kalmalı yazılmaktan
Sen bitkin düşmelisin yazmaktan bir dizeyi
Şair saatlerce bakabilir gökyüzüne
Denize saatlerce bakabilir, bir kuşa, bir çocuğa
Yaşamak yeryüzünde, şiirle karışmaktır
Kopmaz bağlar kurmaktır evrenle
Karıştın mı tüm varlığınla karışacaksın doğaya
Şiire tüm kaslarınla, gövdenle, tutkunla gireceksin
Ve uzattın mı bir kez çocukluğu “Kuş Ayak”
Bir öğle uykusu gibi, bir yaprak gibi, bir masal gibi dinleneceksin
Şair bütün iyi şiirleri okumalı alabildiğine
Hem de tüm benliği dizelerle, imgelerle dolarcasına
Şair kuşlama uçmalı sonsuzluğuna evrenin
Bir şiirden zümrüt bir yaşama dalarcasına
Uzak şiirler çekmeli seni, tanımadığın şairler
Bütün şiirleri okumak, bütün şiirleri yazmak arzusuyla yanmalısın
Değişmemelisin hiçbir şeyle bir dize yazmanın mutluluğunu
Fakat ne kadar sevinç varsa yaşamak özlemiyle dolmalısın
Ve kederi de yaşamalısın, namusluca, bütün benliğinle
Çünkü acılar da, sevinçler gibi, olgunlaştırır şiiri
Şiirin karışmalı doğanın büyük devinimine
Yaşamalı içinde şiirin büyük hayvanı
Dağlarca’dan öğrendiğim bir şey var:
Yazdın mı sonsuzluğun şiirini yazacaksın, ırmaklara, göğe, bütün evrene karışırcasına
Çünkü sözcük dediğimiz şey, şiire sunulmuş bir armağandır
Ve şiir, sunulmuş bir armağandır insana
Cumhuriyet, 15 Ekim 2009
<end>

<start>
Sevgilim, güzel yazım, ince randevu
verirsen bana: Adam evdir, kadın avlu
yaz! Ben sana açılayım, sense sokağa
yaz, beni de bir ince vakte ayarla,
bir adam adası varsa oraya b›rak,
ister ıssız bırak, uğurla, dilersen uğra,
su gibi yaz: Kadın deniz, adam ada,
hem bütün adalar kadınla ıssız hem
adam kadının ortasında tenha, bir kuğu
bile bir kez olsun kendi etrafında
kirlenmeden dönemiyorsa bu dünyada
neyi yazacaksın sevgilim, yaz! Ucu
kırılmaya doğru açılmaktaysa kalemin,
yükselmekteyse şiirin adasındaki sular da! 
İşte ıssız adalar bir bir kadınlarda boğuldu,
en iyisi denizin yuttuğu bir adam oldu…
Dünya avlumuz olsaydı da evler gibi
yüzyüze bakabilseydik orada, yaz ve açıl
sevgilim, güneş bir avlu daha kazansın senden,
denize de benden bir adam daha…
Güzel avlumsun benden sokağa açılsan da!
<end>

<start>
1.
Hayatımı nasıl taramalıyım ki fiyakalı dursun
kimse anlamasın bir İstanbul hatırası olduğunu
yoksa taşralı bir küçük adam Paris ‘te şair olur
ve ölür, ütülü bir mendil gibi unutulur
Galiba insanın yakışıklı bir kalbi olmalı önce
sık sık tozu alınmalı, parlatılmalı aynalı sözlerle
benimse kâlp hususunda cilalı bir cümlem bile yok
mırıldandığım sözlerin çoğu ondan gelse de
Kendime en çok on yedi yaşımda benziyormuşum
buldum o çocuğu Gençlik Parkı’nın önünde
yıllar seni eskitememiş dostum, ifaden aynı
yarısı tebessüm yarısı korku dolu o çehre
suçlarımla göz göze gelmemek içinmiş meğer
o resimden bugüne gözlerimi kaçırarak bakışım
hâlâ suç gibi duruyor o bakış gözlerimde
2.
Yıllarca mırıldandım olmadı, artık yalvarıyorum
Tanrı’m n’olur bir fiyaka bağışla bana
hatırlı kullarının arasında sayılmasam da
çok görme ufacık bir jesti, fiyakalı bir bakış
fırlatmadan ölüp gideceğim yoksa
Yalnızca ben değilim bunu dileyen
kâlbim ki kırk yılı aştı bir-iki kez evinden
çıkıp başkalarının kâlbinde konaklamaktan başka
fiyaka nedir hiç bilmedi hayatta
her kâlbin olur o kadar fiyakası
boşuna mı besliyoruz onu göğsümüzün
en güzel odasında
3.
Yürüyüşümse hiç fiyakalı olmadı zaten
aynı yol aynı menzil, bir adamla gölgesi,
on yedi yaşındaki çocuk ve adam, ikisi de ben
gittik durduk uygun adım hiç mırıldanmadan
ve gölgesi sahibinden muntazam o memur
adımlarla uydum da şu hayat denen mesaiye
yine de uygunsuz bir şey kaldı bu muammadan
4.
Hiç kolay değilken kendine alışması insanın
başkaları nasıl da kolayca alışır ona, şaşarım
onlar alışınca alışmak kaldı bana da
oysa unutulacak kadar alışılsın istemiştim hep
varlığım kadar yokluğum da -varlığım
yokluğuma armağan olsun- varken olmadı da
bari yokluğumdan bir fiyaka kalsın!
5.
Orhan Kemal romanlarında rastlardım o kadına
hani tütün içen adamını kokusundan sever ya,
tüttüm durdum da onca biri çıkıp demedi:
o sigarayı bir tutuşun var ki adamım
kim görse aşka düşer de kül olur ona! 
Başka resmim olmadığındandır bunca kül bunca duman
o da eskidenmiş meğer, sönmüş, yetişemedim
tütünün fiyaka sayıldığı büyülü zaman
6.
Ruhun fiyakası mı işte buna gülerim
onu bir tek şairler yazar yazmasına da
yine şairler anlamaz: ruh bir miras
fakat gelenek gibi yeniden yorumlanırken
galiba biraz cila gerekiyor ona da
benimse ne sözlerim cilalı ne istibalim parlak
fiyaka yapayım derken fiyasko olur da
ruha ıstırap vermekten başka bir işe yaramaz!
Bilirim fiyakalıdır bazı itiraflar, bende
ne fiyakalı bir itiraf var ve ne de bir cümle
acı ve trajedi, aşk ve ölüm üstüne, şöyle; 
Aşk tek kişilik cinayettir ve herkes
kendine kıyar sevdiğini öldürmeden önce!
7.
Gür bir hayat gerekir şiire taramak için
bundandır bende üzgün durması kelimelerin
<end>

<start>
Geçen yazdan önceki yaz: 'O Yaz': Hem haziran, hem tren, hem bahçe, hem gül (anne) , hem usta (baba) , hem Eskişehir. Her şey, şair Seyhan Erözçelik'in günün, gecenin muhtelif saatlerinde telefondan dinlettiği muhtelif şarkılardan birindeki gibidir. Şarkı demek az gelir, şiir demek de öyle, gençlikse yaşamak için iyi bir mevsim olsa da, anlamak için nice sonbaharları, kışları bekleyecektir.
'O Yaz'lar çünkü gençken anlaşılmaz, hafiften gazel dökmeye başladığımız güz ve kış yaşlarını bekler, yitip gideni anlamanın da bir lezzeti vardır. Teselli diyelim bu kederin lezzetine. Seyhan'ın dinlettiği hepimizin yitirdiğidir, 'O Yaz'ları kim yitirirse yitirsin, Zerrin Özer'in sesiyle, kaybettiklerimizin hiç olmazsa bir parçası geri gelecektir, onun adına da ister keder diyelim, ister yazsama (yurtsamadan mülhem) , sanki gençliğimizin, ideallerimizin, duygularımızın o 'büyük ve muzaffer mağlubiyeti'ne yakılmış bir ağıt gibi, ne tuhaf, bizi hüzünlendirmek yerine sevindirecektir.
'O Yaz': Çığlık çığlığa bir fısıltıdır.
Geçen yazdan önceki yaz 'O Yaz'dı: Bahçenin içinde şiir vardı. Son Yaz'la 'geçen çocuk' Zafer Ekin Karabay'la treni beklemiştik, haziran bahçesinde. Ben İstanbul'a dönecektim, o şiire. 2-3 saat konuştuk, en çok şiirden, en çok sinemadan ve hayattan, yani geçmişimiz ve geleceğimizden, siyasetten. Şiir, sinema, siyaset, Eskişehir, Ankara.
Gençliğim var gibiydi karşımda. Yaşlı bir çocuk olarak gençliğim, Zafer'le birlikte bahçemize gelmişti yeniden. 'O Yaz'ı atlattık, 'Geçen Yaz'ı da atlattık, ve Zafer Ekin Son Yaz'ın trenine bindi, Eskişehir'den, 13 Eylül 2002'de bütün yazlardan kendini uğurladı.
Şubatta çıkacaktı kitabı 2 yıl önce, 'Şubatta Saklambaç', şubat sayılır ölümden sonra her şiir, her kitap. Çıktı sonunda, ondan önce 'geçen çocuk'lardan Nilgün Marmara'nın 'Daktiloya Çekilmiş Şiirler'i gibi, İlhami Çiçek'in 'Satranç Dersleri' gibi ve Kaan İnce'nin 'Gizdüşüm'ü gibi. 'Geçen Çocuk' Zafer Ekin Karabay kitabını aramıza bırakıp gitti.
Saklambaç var kitabın adında, kitap 'sakladığım', 'saklandığım' ve 'saklı' adlı üç bölümden oluşuyor ve şiirleri okuyunca anlaşılıyor hiçbir şeyi saklamadığı, her şeyi fazlasıyla anlattığı, açıkladığı:
'Sonra kırık aynada görüyorum kırılmış / kalbimi ve herkesin kendi gölgesini giyindiği / bir mevsim oluyor güz, oysa üşürken / aynada kırılan sen ve kalbime biriken kar / topu çalınmış çocuk, soyunup gölgesinden / sarmalıdır herkes güzünü, yoksa bütün / aynalar bırakıp gider bir gün yüzünü.'
Zafer Ekin Karabay bana gençliğimi bir hatırlattı, bir kaybettirdi. Geçen çocuk, yaşlı çocuk, bu dünyaya ait değiliz hiçbirimiz, ama 'mavi' aşk, mavi yazı, mavi şiir için katlanılabilirdi belki. Şimdi senin geç okuduğum 'üzüntü' şiirindeki gibiyim:
'adı kara'ydı dedemin. Şarap içmezdi / ama anlardı karaüzümün hüznünden /... /evet, 'üzgün şarap olur karaüzümden' / ama üzülme sen.' demişsin. Peki öyle istemişsin, üzülmem ben, yalnız kitabını okurken, Seyhan arasın ve telefonda üç kez art arda Zerrin Özer'den 'O Yaz'ı dinletsin isterim, Nilgün'ün, İlhami'nin, Kaan'ın, Soysal'ın ve bütün 'Geçen Şair'lerin ve elbette senin yaşayacağın o yazlar için.
(Şubatta Saklambaç, Zafer Ekin Karabay, Mayıs Yayınları'ndan çıktı. İlk kitabı Zafer'in, Bu dünyaya 27 yıl katlanabilmiş bir şairin ancak fısıldayabildiği bir çığlık, lütfen okuyun, belki duyarsınız.)
29/01/2003
<end>

<start>
Geceye karışmış bir yolcunun gözleri 
Korkuyla uyanan çocuklar gibidir 
Erkenci bir yıldıza rastlayınca 
Düşündeki son büyüyü yitirir.
Gece yaşlanmış gökyüzüdür.
Özlem ağır uykular gibi çöker 
Gezinir çocuğun coğrafyasında 
Yüreğinde ışıltılı bir mevsim 
Eski zamanlardan bir sabah çeker.
Sabah el değmemiş bir çocuk cakasıdır.
Ağacından bir portakal düşürür 
Kana benzese de dağ yollarındaki izi 
Taflan kokulu yağmurlar tarar saçını 
Unuttuğu dostlukları anarak üşür.
Yağmur ilk kız arkadaşıdır.
Dağ menziline değer alımlı yüzü 
Haylaz çocukların koşuştuğu göğsünde 
Dağılır kederi mavi bir yıldız 
Alıp getirir sonsuz ilkyazı.
İlkyaz içinin hoyrat atıdır.
Kentin kapısını bulduğu sabah 
Yorgun bir atlı gibi düşer gece 
Yeniden anımsansın diyedir 
Sevinir çünkü çocuklar bildikçe
<end>

<start>
I. 
cesetleri toplamak bana düştü 
ölülerimin ardından iyi konuşacağım
II. 
karanlık gecede beş ölü 
biraz çocuk biraz delikanlı tümü 
umutla umutsuzluk arasında yaşarken 
ölümleriyle iyiden koyulaştı acının rengi 
kırıldı da düşlerinin en güzel yeri 
şarkılarını bıraktılar giderken belki bir anı
III. 
anımsıyorum 
düğüne giden çocuklar da böyle gülerdi
<end>

<start>
sana küstüğümde sen yoktun daha 
yokluğuna küsmüştüm sonra sen geldin 
kendime isteyemezdim seni öyle güzeldin 
şimdi varmışsın gibi küsüyorum yokluğuna
alınganlık, ah, bilmezsin, küsmem de küsülecek 
zamanda, n'eyleyim varlığın yokluğundan tenha 
senden başka küsülecek kimse mi bıraktın bana 
bir ben kaldım bir de bıraktığın küskünlük tenha
sen kimseye küsmezsin bilirim, gözlerin de 
yaprak hırsızı güz: anılar düştükçe göz 
dolar, yaz gelmeden temizlemek gerekir 
gözleri yoksa küskünlük de gözyaşıyla kirlenir
küsecek kadar sevmeli insan birini 
o gelince küsmeli: nerdeydin bunca zaman 
niye sevmedin beni, küsecek kimsem yoktu 
demeli o varken de kimseye küsmemeli,
Hayal / Nisan-Mayıs-Haziran / 2007
<end>

<start>
serin rüzgârlar taşır 
bir dostumun yüzünü yakan mevsim 
incelmiş bir hayatın kederiyle 
sessizce durur anıların yamacında 
renginden su alan resim
odalara sığmazdık odalar dar 
içinde gizli bir ses ölürken 
dönenip durdu heves 
dağlar dağlar
saatleri biz sustururduk 
korkusuyla kendi sesimizin 
yok ederdik kardeşliğini 
gündüzle gecenin
karardı baktıkça gözler 
balkon derinliğindeki dağlara 
heves yollara düştü 
tedirginlik korkulara
yüzün gecikmiş bir mektupta 
anlaşılır dürüst ve ıslak 
yitirilmiş bir anıyla çıkageldi 
güneyin ılık sokaklarından
-her ses bir renge yakışır 
su kendi bildiğince akar 
hiçbir şeye benzemez içimizdeki uçurum 
ne kadar acemi harcı olsa da 
ölümle karşılanmalı bazı sorular.
<end>

<start>
lütfen bana yardım edin 
şu mahalle barındaki yabancıya yardım edin, 
gözlerinin siyahını açık unutmuştu, diyorum 
hayır yağmurdan gelmiyorum, 
inanmıyorsanız dinleyin, sözlerim ıslak değil, 
buraya nasıl geldiğimi de bilmiyorum 
bu kızı tanımıyorum, daha önce 
hiç görmedim, çünkü açık unutmuştu 
büyük siyah gözlerini ve kapatmıyordu, 
kimseye bakmıyordu, yalnızca gözlerine 
bakılan biri olarak unutmuştu dünyayı, 
unutanlar haklıdır, çok bakmışlardır, 
unutacak kadar çok bakmışlardır 
gözlerinin büyük siyahı açıktı 
çünkü onda unutmayı gördüm ben...
FM'de dinledik ikisini de 
akşamın ilk istek parçasıydı 
B.B. King'den 'Stand by me' 
diğeri istek dışıydı ama kim istemez ki 
'Stairway to Heaven' Led Zeppelin IV 
yani, cennete bir merdiven... böylece 
romantik olmak için romantik olmaktan 
başka bir şey kalmıyordu geriye, 
yine de herkes romantikti diyemem 
şaşkınlığın büyük gözleri üzerimdeyken...
bana kalsa şu mahalle barında 
cumartesinin derby maçında yenilmiş, 
tek kusurları bira içmek olmayan, 
yenilgiden bir haftalık öfke çıkaran 
çocuklar bile romantik sayılabilirdi, 
öfkelerini, kusurlarını ve sigaralarını 
alıp camın önünü boşaltmalarından 
bile romantik sayabilirdim onları...
onlar gidince Dublin'i gördük 
gözleri siyah kız ya da gözlerinin 
büyük siyahını açık unutan kız 
ağlamaktan daha romantik birşey yaptı 
ve güldü 
ve sarhoş oldu 
ve iç savaşından başında kalan 
gebersini yere düşürdü 
ve savaş bitmiş gibi 
yalnızca o yenilmiş gibi 
saklanmadan yaptı bütün bunları 
ne kadar romantikti! 
eldivenlerini henüz kaybetmemişti 
ama kaybedecek kadar 
romantikti!
büyük siyah gözlü kızlar romantiktir, 
e.e. cummings'i artık sevmedikleri 
"hiç kimsenin, yağmurun bile 
böyle küçük elleri yoktur" şiirinden beri, 
çünkü Shakespeare över gibi yapmadan 
ama bir övgü olarak sevmiştir sevdiğini, 
büyük siyah gözlü kızlar bu şiirden sonra 
ilk kez bakarlar sizin gözlerinize ve hemen suçluluk duyarlar, iki biranın 
yanyana durmasından ve karıştırırlar 
'siz' hangisiydiniz, 'sen' ne zaman? 
ya da ulu önderin bir kadınla dans ettiği 
resim ne arıyor şu mahalle barında? 
biz ne arıyoruz peki, bak her şeyi gördük 
gördük unuttuğumuz gözlerini de aşkın, 
onun bizi görmesinden biraz korkarak 
açık unutulan her şeye çıplak davranarak 
gördük: Black&White;, şu mahalle barı 
camdan bakarsan dışarısı Dublin, 
dışarı çıkarsan aşkın gümüş yağmuru, 
elbette unutulacak kadar önemliydi 
ve yeniden konuşulması için bir tuzak 
olabilir şu mahalle barında, o uzak 
camlarda yaşayan bir şehrin uğultusu...
benim içimdeki uğultudan da konuşabiliriz, 
belki büyük siyah gözlü kızı şaşırtabiliriz, 
o beni bir şair sanıyor ve ilgilenmiyor, 
çocukmuş, Pinokyo'nun şarkısına yetişmemiş, 
parlayan her şey altın değilmiş meğer! büyümüş! 
cennete bir merdiven satın almayan kız 
eski bir romantik gibi kırılabilir hepimize 
her şeyin hiçbir şeye dönüşmesine kırılabilir, 
'büyük siyah gözlü kızlar romantiktir 
ama duyarlılar hiçbir şeydir! ' demeyin ona, 
bir sabah hiçlikten uyanmayabilir 
'piçlik' ve 'hiçlik' arasındaki rastlantıya 
içindeki şiirin ölümü gibi uzanabilir...
Black&White;, şu mahalle barında 
gözlerinin büyük siyahını açık unutan kıza 
kendi biramı uzatıyorum, onunki bitmiş, 
cennete bir merdiven uzatacak kadar masum değilim, 
yalnızca elimi uzatıyorum, elini uzatıyor 
Karlar Kraliçesi, Andersen'i okuduğundan beri 
elleri üşüyor, kaybetmiş eldiveninin tekini, 
mahalle barı kapanıyor, kalkıyoruz, eli elimde 
ama bilmiyorum kayıp eldiveni 
kimin elinde saklanıyor ve 
şimdi yangın kimin elinde?
<end>

<start>
...
'babam ve ustam'dı o benim
sebebim rehberim en eski şiirim
...
Babam yıllarca sustu kelimeleri sevdi
bilmedi kuşların omuzlarını terkettiğini
...
Babam benim suya bakıp ağlayan ustam
karagözlü çırakların babalık hakkı
seni kimseye sormam
...
Ağıtçılar da gitti sessizliği bizde unutup
bir daha bakmasın ölümün güzel yüzü
kış gelmesin senin uykusuz alnına
kış gelmesin ölüm dönsün postacı kılığında
kimse evini açmasın
ölüm dönsün toprağına
yaprağı çürümüş dal olsun ölüm
ölüm de çürüsün burada
ölümü çağıran kış da çürüsün
...
Babam Kel Hasan Usta'ya
“Babam ve Ustam” çıraklıktan yetişen iki mektup
pulsuz, zarfsız, kâğıtsız
birbirine emanet iki çocuk
bir çift adam her yere yetişmeye
hayatı onarmaya, acıyla uslanmaya,
kırılıp katlanmaya bir çift kanat
sırtında ev, gönlünde iyilik, omuzlarında hayat
anladım ki ustam kırılanla kırılmak değil
marifet kırılanı onarmak
(Kurgu Dergisi sayı 4)
<end>

<start>
-Kardeşim Seyhan'a
Babam bir pazar günüydü eskiden, yağmur
yağar, evin büyük oğlu olurdu birden, ben
evini kaybetmiş oğul olurdum ona, sorardım
ona hemen: Baba hangimizin oğlusun sen? 
Kardeş olurduk hemen ev büyürdü ikimizden
yok olurdu oğulda yer bulamayan babanın suçu,
yağmur çocukluğun çatısından gidince anlaşılır yokluğu
Şimdi bir başına kalan ev gibiyim gibiysem
bir başka yetim olan şiirin suçu yok bunda
ev neyse şiir odur, babadır neyse oğul da! 
Kelimelerin değil seslerimizin ilk yağmurunda
ahmakıslatan sırılsıklam benzettiğinde birbirimize
unuttum bizi, bir suçu sessizce paylaşırken de
unuttuğum sırdı bu: Kardeştir babayla oğul! 
Kardeştir yetimle şiir! İnsan yarısında baba,
yarısında oğul olur hayata, suç ve ceza, sus ve…
Dinle ve sus: Bir şiir suçluysa yalnızca susulur! 
Mustafa Irgat ölür, eski yetim olur, kimsesiz
kelimelerden meleği bir daha geçmez olur…
Baba ölür, kardeşliği yetim bırakır oğuldan önce,
Bütün yetimler ayağa kalksın, eski yetim şiir de!
<end>

<start>
Aşk, karanlık bir ‘şey’dir.
İnsan bile aşk kadar karanlık değildir,
insanın gecesi olan anılar bile
hiçbir anıya yakıştıramadığımız hayvanlar bile
öyle masum kalır ki aşkın yanında:
“Rain Dogs” koyu kahveyle iyi gider
“Rain Cats” bugünlerde kezzapla
aşkı neyle denersen dene
ölümle iyi gider yalnızca
Kimse gecesinden bir aşk bağışlamaz
kimsenin kelimeler kuyusu olan kalbinde de toplanmaz aşk
kimsenin kederinden çalınmaz
ve ödünç de alınmaz kimsenin yağmurundan…
Aşk karanlığını bağışlar insana
kalbini sen toplarsın ona
kederi sen yakıştırırsın
ve sendeki yağmuru paylaştırırsın
kimin gözyaşından kaldıysa
Aşk bazen de onun yerine söylenir
herkesin bildiği şeyleri üstelik
ilk defa gibi: Aşkı dünyadan
getirir insan birine bakarak değil,
öyle büyük olmalı ki aşk, karanlığından da fazla,
‘sende aşk yokmuş’ dememeli kimse kimseye
‘aşk kalmamış dünyada’ demeli, ‘suç bende değil’
‘yoksa ben de âşık olmak isterdim sana, ama yok,
yok ki aşk dünyada ben nerden getireyim? ’
Belki sözler de karanlık kalmalı, rengini açmamalı
onların da, yoksa… Virgül bile aşk için delildir.
Belki sözlerin de aynası olmalı ve bakmalı
nasıl söylendiğine ve kime… Niye yok
yoksa suretimiz suskunluğumuzdan değerli midir?
Herkesin kaybettiği aşkı ben de bulamadım
küçük bir oğlan gibi, sanki acının mutluluk
olduğuna inandırmışlar da çocukluğumda
inanacak başka bir şey kalmamış bana
“Mavi Kadife” yi niye unutamadığını hatırla
simsiyah bir şiirdir baştan sona ve hâlâ,
maviliği şairler ve budalalar içindir,
istersen İskenderiye armağanı ‘Justine’e de sor,
istersen ‘kuyu’ diyelim karanlığa da
sen bu şiiri bitir
ya da küs ve aşkı eğlendir
Aşk çünkü karanlık bir eğlencedir
sen üzülürsün aşk eğlenir
Aşk bir kere yalnız
bırakırsa insanı
yalnızı bir kere daha
yalnız bırakır aşk da
Çünkü insan bir değil
iki kere yalnızdır aşkta
(iki kere karanlık da denilebilir)
önce, kendinde değildir
ve sevgili de inanmaz
kendinde olmayana
…
De ki öyleyse:
Ölümden başka her şey ödünçtür
ödünç bir bıçak gibi elden ele gezen aşk da
ve bir kadının ‘herkes bıçağını bende biledi’
demesinden daha kötüsü, bıçağını o kadında
deneyen herkesten biri olmaktır, olsa olsa! 
Sen de denedin, ‘zor’ olduğu için aşkı
yalnızca ondan istedin,
oysa aşktan daha zoru, istemekti,
bilmedin!
Bilme öyleyse:
Aşk bu kadar karanlıksa
şiir nedir?
‘Asl’ olan insanın gülümsemesidir
başkalarının görmesi değil’ diyemiyorsa…
‘Aşk için daha fazla boşluk
yaratmayı’ öğretemiyorsa…
‘Aşk, görünmez oluncaya dek, sevdim
seni, derine indim ve gözden kayboldum’
yokluğuna inemiyorsa…
Şiir nedir? 
‘Bahçeyi derviş yetiştirir, şiiri aşk’
Bana n’oluyor öyleyse?
‘Ne istediğimi sen bilmezsen
ben nasıl bilebilirim? ’
demedikçe şiire ne bizden?
‘Ne kadar güvenebilirsen
acı çekmeyen birine
aşka da o kadar güven! ’
demeyen şiirden de bana ne?
Dinle öyleyse: Şiir doğudur Asya kadar
iyi bir şair de görmedim ben
kendinden önce başkalarının düşünü gören
…
Çocuğu içinden atarsan anne olursun
yağmuru parka atarsan üzgün
şiiri içine atarsan
içine atmış olursun yalnızca
aşk olursun diyemem yine de
içine attıkları bu karanlıkta
“Eskiler alıyorum” diye gezene
şimdi sokak kalmış mıdır kimbilir:
Geceyi tanımadan şiir yazdın
âşık olduğun karanlığa kalmadan
şiir dediğin ısrardan başka ne
‘ödünç’ diyorsun durmadan, ödünç, ödünç
karanlığı mı istiyorsun ödünç yerine
karanlıktan şiir çıkmaz, geceden çıkar
ve aşk, istemezse, karanlığını bile
ödünç vermez şiire!
Bu bir mektup olsaydı
seni güldürürdüm mutlaka
fakat bu bir şiir, bağışla
seni yine güldürdüğüm için, bağışla
Bak ben kaldım, sen de
Kal! Karanlığa
bir yarım ekle yalnız
bir de yağmur kız ekle
ve kal istersen yarısı mavi,
yarısı bordo bu ödünç şiirde
Ya da; 
Ya yağmuru alıp gidelim buralardan
Ya yağmuru terk ettiğin parka bırak beni de!
…
(on dakika ara) 
…
<end>

<start>
-Kalbî temiz Mahmut'a-
Şiirin Kerbelâ'yla başladığını anlamak için bu yaşa geldim, 
Kerbela yazdır ve şiir kış, galiba ikisinin de aynı çöl 
olduğunu görmek için hayli bekledim, ömrün güzündeyim 
demek ki, ömür bir rinyetten ibaret yaz gibi, tez 
geçiyormuş, ben de gözümü kapadım açtım, hep güzü sevdim, 
nisandan yoruldum, haziran iyiydi geçti hemen, ve kendimi 
güzü beklerken buldum, beni de bekleyen var diye umdum, 
vardı yoktu, Hüseyin Kerbelâ'da, çölün gözleri doldu, dedem 
Hüseyin Efendi'den yadigar Fuzuli'nin "Saadete Ermişlerin Bahçesi" 
gözyaşlarıyla taşkın bir nehir gibi okunmayı bekliyordu, 
daldım çıkamadım: Her dem gözyaşı, her cem Kerbelâ! 
İlk orada unuttum çocukluğumu, kalbî hüseyni akışlı bir nehri 
taşımak neymiş gözlerime orada bildim, ve daha bu güz kendime 
geldim: Auswitzch'den sonra da yazılmalıymış şiir, Sıvas'tan 
sonra da, çünkü şiir çöldür bize ve her Muharrem'de kanlı 
su yerine geçer, İmam Hüseyin ve kalbî hüseynî doluların aşkına, 
unutmak düzyazıdır, şiirse şehitlerin çığlığı: Bir yudum su 
istemeden bekleyenin muzaffer yenilgisi, "Tuz Günleri", 
"Kanlı Düğün", ve "Biz kırılırdık daha da kırılırız" suçsuzluğu, 
çocuktum, çölde okudum masumlarla ve çok susadım, 
babaannem su verdi almadım, bir cümleden de şehit olurdu 
insan ve ne yazsa şair olmak istemezdi Kerbelâ'dan sonra, 
olmasın, Kerbelâ'nın şiiri kalbimde hâlâ, ve çöl sürüyor: 
Hüseyin Kerbelâ, Lorca Granada, Behçet Sıvas, Deniz Ankara...
<end>

<start>
Geceye heves et gündüz gözüyle
çarşıya var tüccarda kelime çoktur
al kurtar kölelikten gönlün yettiğince
kelimeyi azad et; şiir bir kafes,
şiirle tükeneceğine boşlukla beslensin,
kelime olacağına kuş olsun hatta
bülbül olacağına karga, ve gecenin
lacivert sayfalarını uçuşuyla doldursun
geceye heves et, şiirden kurtulsun!
Yola heves et önce kaderini sal yola
ve gittiğin yeri unutmadan yolculuğu
sakın anlatma, hâl böyle: çok yol alan
menzili unutmalı! Adını da alma yanına
gözlerini de, ama geride de bırakma onları,
unut, yalnızca yürektir göze alan her şeyi,
sen kalabalıksın de onlara seni götüremem,
ve yolu asla onu bilen birine sorma
yitirirsin yanlışını, kaderini yitirir gibi,
kaderini gölgeye bırakanı yol duyar,
yola heves edeni ayrılıklar uğurlar!
Boşluğa heves et, boşluk senden büyüktür
toprak anımsar, deniz siler, boşluksa bekler
rüzgâr açıp ruhunu uzaklığa saranı
sen de bekle, insan uzaklığı kadardır
ve insanın ancak uzaklığı kadar şiiri vardır
aşk bazen şiiri bekler olmak için,
şiire düşerse nihayet bir kitapla kapanır
şiirle aşkla kapanmaz boşluk büyür daha da
boşluğa heves et ama ondan iyilik umma
şiire heves etme, aşk yalnız yürür
ve yalnız geçilen gece şiire çıkar…
…
Eski, yorgun, kırık olsa da kalbiniz,
o şimdi içinizdeki kimsesiz
kalbinizi yanınıza alın şeyhim
gece yalnız geçilmez! "
<end>

<start>
'Neyse' demek iyidir, 'bu da geçer' demek gibidir, geçmez, herkes bilir geçmediğini, geçmiş gibi yapılır. Bazen 'gibi yapmak' da iyidir, bazen öyledir, bazen geçer, hiçbir zaman geçmez. İnsan 'neyse' demeyi hayli geç öğrenir, belki de geç değildir, tam vaktindedir. Kimi bunda bir olgunluk bulsa da, bulunan şey zorunluluktan başka bir şey değildir. Uzatacak ne var, insan 'neyse' demeye başladığında, 'ne sabahtır bu mavilik ne akşam' duygusunun da, yavaş yavaş ondan geçtiğini kabul etmeye de başlamış demektir. İkindinin akşam alacası dediğimiz o garip vakte değdiği yerdedir. Hiçbir şey 'neyse' demenin niye bunca dokunaklı olduğunu o ıssızlık anı kadar iyi anlatamaz.
Sizin de 'neyse' demekten, 'peki' demekten yorulduğunuz olmuyor mu? 'Neyse' demenin, sanki her şeyi, herkesi, hayatı bağışlıyormuş gibi görünen, oysa unutmaktan, sineye çekmekten, uzaklaşmaktan başka bir şey olmayan kolaycılığı ağır gelmiyor mu? İnsan, ne kendini bağışlıyor gerçekte, ne de bir başkası gibi gelen hayatı, yalnızca unutmayı seçiyor. Unutma! Unutarak yaşayabilirsin diyor, içimizde varsa bir ses, belki de yaşarsan unutursun. Unutarak yaşamak: 'Neyse' demek mi? Her şeyi unutmak, kendini de unutmak için. Geri alıyorum söylediğimi, 'neyse' demek 'Bu da geçer ya hu' demek değil, kimse beni hatırlamasın, ben kendimi çoktan unuttum demek.
Çok yorgunum hatırlamaktan demek, belki de başka hiçbir şey dememek. Attila İlhan'ın dediği gibi: "İnsan bir akşamüstü ansızın yorulur/ tutsak ustura ağzında yaşamaktan" demek. Yazı da yorar bazen insanı, 'neyse' diye yazmak bile ağır gelir, kelimeler eline gelmez olur, 'nasip' diye baktığın kelimeler bile gönülsüz, uzak durur yazıya. (Bakınız: 'Neyse' adlı bu yazı.)
Yalnızca yazı mı, şiir de yorar, şiir de yorulur, hiç başlanmamış, yarım kalmış şiirlerden söz etmiyorum, onlara heves yetmemiştir ya da heves o kadardır. Şu tamamlanmış gibi duran, yayımlanmaya hazır, hatta yayımlanmış şiirler de bazen 'neyse' yorgunluğunu taşır. Tomris Uyar'ın unutulmaz hikâyesi 'Metal Yorgunluğu'nu okuduysanız, beni daha iyi anlarsınız. Uçakların yorgunluğunu anlatmak için kullanılan bu deyimden, insanın düşmesini, kelimelerin düşmesini de anlayabilirsiniz. Metal yorgunluğu sürtünmeden kaynaklanıyorsa, insanın yorgunluğu da karşılaşmaktan, çarpışmaktan, kelimelerin yorgunluğu, insanın acısını alır diye, ağır cümlelere, dizelere bir teselli olarak yerleştirilmekten neden kaynaklanmasın? 'Neyse' diye başlayan bir yazı ne anlatabilir?
'Neyse' diye bir yazıyı okuyan bunda ne bulabilir? 'Neyse' diye yazan, yazmış bulunmakla kurtulabilir mi bu duygudan? 'Neyse' diye yazmanın ne faydası var? Hiç. Şimdi 'neyse' demek iyi midir? İsterseniz iyi olsun, biri 'hiç' diye, biri 'terörist' diye öldürülen iki çocuğun henüz sıcak gözleri üstümüzdeyken... 
Burası da kalbin, vicdanın, hiç yorulmasını beklemediğimiz şeylerin yorulduğu yerdir, insan hatırlamaktan, hatırlatmaktan yorulur.
Belki bu yazıyı unutmak en iyisi, ben unutmaya hazırım, isterseniz siz de unutun. Kelimeler beni bağışlasın, cümleler özrümü kabul etsin, siz de üzerinde durmayıp 'neyse' derseniz... 'Hali pür melal'im anlaşılmş olur: İnsan bazen en çok kendinden yorulur!
<end>

<start>
eski arkadaşlıklar resimliydi
‘canım arkadaşıma cansız hatıra’
fotoğraflar siyah-beyaz, hatırası derindi
bir gözü tenhaydı şahin’in bir gözü kalabalık
arkadaşı gibi gözü var mı insanın
nasıl olsa dünyaya aynı gözle bakacaktık
ben senin tenha gözün olacaktım hem
tek başıma en kalabalık arkadaşın
yarım bir çocuk olarak beni
bu dünyaya erkenden bırakmasaydın
insan arkadaşına benzer
ve iyidir benzemesi
arkadaşlığın da eski bir şehre
hele usul sesliyse şehir, trenler de
bölmemişse henüz arkadaşlığın sesini
ben benzemenin iyi olduğu şehirlerden
yani benzediğim ne varsa eskiden
yavaş akan bir şehir, sakin kitaplar,
su aziz ve biz büyüdükçe yeşil
bir nehir, kuşları bile dalında yerli
bir şehirden birden kanatsız uçtum
kayıp ikizlerle dolu bir şehre düştüm
baktım herkes benzersizin peşinde
herkes kayıp arayan yok kendini
anladım beyhûdeymiş benzerimi aramak
eski arkadaşlıkların payına bir damla bile
gözyaşının düşmediği şehirde
biz iki çocuktuk, şimdi çok eski
isimler gibi hatırda dursa da dile gelmeyen
şiirler gibi kimse anlamayacaktı zaten
bizim birbirimizden ne anladığımızı
biz iki çocuktuk ve kelimeler
yeniydi, dilimizi yakıyordu,
büyüktü, çocuk ruhumuzu dağlıyordu
sokaktan nereye kaçsak
filmlere, kitaplara, evlere
gözün suçu hızla ağırlaşıyordu
biz iki çocuktuk, iki arkadaş
birbirimizden başka kahramanımız yoktu
gözlerimiz arkadaşlıkla dolu dolu
çıkıyorduk filmlerden, romanlardan da
sessizce yürüyorduk birbirimize çıkan
içimizdeki en uzun yolu
biz iki çocuktuk gülün gözünde
kim daha çok yağacak! nefes nefese,
fransızca karatahtada rouge et noir, pencerede
türkçe bir bulut öyle mavi öyle saf
ikimizin de aklında gülden aferin almak
aferin çocuklar, aferin sevinçli bulut
böyle derdi gazi eğitim’den gül hoca:
dil bir buluttur, yağdıkça şiir olur...
bu şiiri yazarsam sanki o bulutun gözlerinden
yaşlar boşanacak gibi mutluluk ve kederden
sanki, sanki diye bir mevsimmiş anılar
gibi diye bir günmüş çocuk ömrümüz
birbirine baka baka mavi iki bulutmuşuz da biz
çıkmazmış ikimizden mavi bir yağmur
ve mavi bir umutsuzluktan kararırmış hayatımızdaki gül
kararmış bir gül yağmurda heves bırakmaz
heves yarım kalırsa mavi de yarım
yağmur yarım kalırsa fransızca da yarım
iki çocuktan hangi bahçeye kalsa gül yarım
yarım gülden kalan şiir başka gülde açılmaz
“kimsenin gözlerinde böyle bir kalp görmedim
aradım da bir daha kimsede o kadar
göz o kadar siyah ve öyle bordo
bir gül ki yarısı bile kelimeleri yakar
o kelimeler ki söylenmemiştir daha
ve şımartmamıştır bir şiiri henüz
çünkü ben bir buluttum öldüğümde
yağmur olacak kadar kelime yoktu elimde
yazda haylaz, güzde gazel, yolda avare
değildi bize benzerdi kelimelerimiz
aynı evdeydik sanki, kelimeler de annemiz
dünya gurbetinden dönenler söylüyor şimdi
arkadaşım yağmur olmuş: unutulmamak ne iyi
ve ne güzel türkçe gibi mavi bir şiir yazmak,
yağmurda bir gülü fransızca hatırlamak
ıl pleu sur la rose... sur la rose... rose...
iki bulut bir gül olduk hemen dağıldık
bulut öldü, gül karardı, yağmuru bıraktık
yapayalnız gurbete, bilmem bu zalimliği
yağmura nasıl yaptık: ona kaldı yarım
bıraktığımız her şeyden yarım hatıra,
yarım gül, yarım şiir ve yarım arkadaşlık...”
yağmur gibi fransızca konuşacaktık
bulut gibi türkçe ağlayacaktık
biz, iki çocuk kalacaktık, büyürsek
dokunur diye gözlerimiz o güle
konuşmadık
ağlamadık
dokunmadık
biz, iki çocuk...
kalmadık!
keşke burada olsaydın
keşke burada olsaydım
<end>

<start>
yarın gece gideceğim bu kentten 
bir ırmağa yolcuyum sular çekiyor beni 
yüreğimden başka taşıyacak yüküm yok 
sayılmazsa göğsümden düşen kuş ölüleri
sözüm yok işte yüzüm işte akşam 
sesimde anıların sessizliği
içimde acıyla yürüyorum yolları 
çoktandır yolumu ayırdığım bu kentten 
yorulsam da bir daha binmem o trenlere 
kimse karşılamasın istasyonlarda beni
kuşsuz bir kent gizli uzayan saçlarımda 
aşktan ve anılardan bir avuç külüm şimdi 
ardımda usulca akan küçücük sular 
bir onlar uğurluyor varacağım ırmağa
sözüm yok işte yüzüm işte akşam 
sesimde anıların sessizliği
sonunda bir soru gibi kaldım yine kendimle 
kentin kırık aynasında eksildikçe düşlerim 
söyle benim ömrüm bu kente uğradı mı 
sahi ben hiç ömrümü kendime yaşadım mı
<end>

<start>
sana küstüğümde sen yoktun daha
yokluğuna küsmüştüm sonra sen geldin
kendime isteyemezdim seni öyle güzeldin
şimdi varmışsın gibi küsüyorum yokluğuna
alınganlık, ah, bilmezsin, küsmem de küsülecek
zamanda, n’eyleyim varlığın yokluğundan tenha
senden başka küsülecek kimse mi bıraktın bana
bir ben kaldım bir de bıraktığın küskünlük tenha
sen kimseye küsmezsin bilirim, gözlerin de
yaprak hırsızı güz: anılar düştükçe göz
dolar, yaz gelmeden temizlemek gerekir
gözleri yoksa küskünlük de gözyaşıyla kirlenir
küsecek kadar sevmeli insan birini
o gelince küsmeli: nerdeydin bunca zaman
niye sevmedin beni, küsecek kimsem yoktu
demeli o varken de kimseye küsmemeli.
<end>

<start>
Bir zarf açılınca
içi açılıyorsa kelimelerin
mektup odur
Bir zarf kapanınca
dışarıda kalıyorsa bazı kelimeler
mektup odur
Bir zarf daha uzağa
gitmeye hazırlanıyorsa
geride kalan mektuptur
kimseye göndermeyin onu
biraz önce yazdığınız mektubu
size gelmiş gibi okuyun:
Mektup yerini bulmuştur.
<end>

<start>
İnsan kapalı bir mektup gibi sonsuza gider 
üstünde nice kasabaların, akşamların pulu
bu postacı başka, mektubuyla birlikte alır insanı
aynı adrese götürür, aynı soğuk mührün vurulduğu
zarflar üst üste, ruhlar sessizlik gömleğinde
ne gecikir, ne postada kaybolur insan
bir mektuptur dönüşsüz ve yalnız ve sonsuz turnede
<end>

<start>
bu dünyadan zararlı çıkıyor her şey
insan da hayat da ölüm de
aşktan kurduğumuz kabile bile
dağıldı diyordu yerliler
yabancılar sebep olmadı buna
gökyüzü çökmedi,
toprak çağırmadı
yağmuru söktüler ruhumuzdan
ve dağıldık bir anı bile kalmadı bundan
hayat dağılınca ölüm kalır mı
yağmurun anısı yağmaktır, yağmur
yağıyorken yağmurdur, şiir huyludur
şiir de yazıyorken anıdır
çatmaktır aşkın da anısı bir başka anıya
yağmurun da şiirin de aşkın da
anısı tez geçer, ruhu kalır, rivayeti yayılır
anısı, ruhu, kabilesi aşktandı
ilk ve son sebebi aşktı insanın
aşktı hayatımızı durmadan karıştıran
ve aramızda ölüme en son yakışan çocuk
aşktı, 'kaderim ol' derdik, olurdu
aşktı, en çok ona dua ederdik
aşktı, yokluğunda kendimize küserdik
aşktı, 'sebebim ol'du, olmadı
sanki tanrı kabilemizi sınadı
aşktan da kaldık hayatta ölümden de
kaldık ve 'var'ımız yoğumuz oldu
daha çok 'var' olacakmışız meğer
daha çoğumuz 'yoğ'umuz oluncaya dek
'var'lığım 'cehennemin öbür adı'ysa
yalnızca 'gelmiş bulundum' diyeceğim' buraya
beni kimin gönderdiğini söylemeyeceğim
yolcuyu da övmeyeceğim yolculuğu da
avunmanın uzun yokluğu ben de sürsün
'var'lığım bir avuntu bulmasın benden
üstelik coğrafyayı bir 'his ' olarak gören
bana ne serüvenden
bana ne 'var'lığımdan yolculuğumdan?
bu 'his' bana dilimi unuttururyor
avunmaz siyah bir his
üstüne kurduğum o işlek dil
kasabaya gelince neden susuyor
ölüm bizden üşümemişti daha
bizden başka tanıdığı yoktu bu kasabada
bahçeye tuzak kurak çocuklar yoktu
ölüme kurulan bir tuzak değildi büyümek
hayatın anlamını bilmiyorum bilmesine de hala
biliyorum çocuklukla gençlik arasında bir yerde
sıkışan o tarfisiz duyguyu
herkes hayatı anlamsız ve sıkıcı bulurdu
orada ben de bulundum ve hayatımı
herkesin bulduğu gibi buldum; 
ölüm, hayatın kardeşiyse
yaşadığımız bu anlamsızlık niye,
ölümün bizi tanıdığıysa gülünç bir iddia
gülünç bile olmayan şu hayatı
ölüm tanısa ne tanımasa ne?
bu 'his' dilime vuruyordu
avunduğum bu gri his
üstüne çalıştığım o saf dil
aşka gelince nasıl coşuyordu
bir şiir de sayılmaz bir mektup da
yağmurla şımartılmış bir çocukluğun
kaprisi de denebilir o zamanlar
defterime yazdığım şu itiraza:
'insanlar insanları öldürmek için
doğuyorlar yaşamak için değil
insanlar en çok birbirlerini
anlamamak üzerine anlaşıyorlar
insanlar birbirlerine göre değil
yaşarken ölüm gibi diyorlar aşka
birbirlerini öldürüp aşk diyorlar buna da
aşkın 'ben'i öldürdüğü de yalan
aşk sendeki 'ben 'için
gerekli sana
herşeye aşkla başlıyorsak
demek ki aşk o büyük tuzak
herkes aşkı sevdiğini söylüyor
ben aşkı değil bir insanı
sevmek istiyorum seni beni
birbirimize anlatacak birşey
istiyorum, aşkın ölüsü olmak
istemiyorum, korkuyorum çünkü
ölümüne aşık olmaktan da
yarı yarıya öldüm sayılır hem
yarı yarıya öldürdüm sayılır seni de
ikimizden biri ölü çıkacak, yeter
bu aşkta ikimize bir ölü
onu gömelim atık, o diğer
ikimizi de öldürmeden
ve aşkın kurbanı
bir ölümüz olsun ikimizden
...
insanlar birbirine göre değil
hayata göre, ölüme göre değil
eve göre ruh yok aşka göre sokak
bu yaşadıklarımız ölüme göre değil
...
bu 'his' yağmurdan geliyordu
avuttuğum bu mavi his
üstüne açılan o apalı dil
yağmurdan sonra eve dönemiyordu
evine dönemeyen dil parçalı
bir bulut gibi kekemedir
siyah kasabada bir 'his'
uğruna şiir yazılsa da artık
cinayeti kim hissedebilir....
<end>

<start>
ruth, sevgilim,
ben bu sayfanın adını "önsöz" koyuyorum ya,
kaygılandığını da görür gibiyim. kaygılanma sakın,
tek derdim bu rastlantıya ve sana teşekkür etmek!
ben, sana hep teşekkür etmeliyim.
ben şimdi, biraz o tutkunun verdiği acemilikle acemi
ama içten ve elyazısına sığmayacak bir yoğunluktayım.
- elyazım iyi ki kötü, güzel olsa sığınacak mazeret kalmazdı! -
sen çok güzeldin, özlemiştim, çok
seviniyordum içimde yayılan özlemine.
ben, dokunmayı seviyordum ya, şimdi
sen, büyüye dokunmak gibisin bende...
elbette hep, elbette her zaman!
bir tek şeyden çok korkarım: seni göz açıp
kapayıncaya dek görüp, ansızın yitirmekten...
seni bana çok özlet
ama sakın unutturma!
<end>

<start>
sevgilim bir kır şiiri
bağbozumunda buldum onu
erkekler şarap içiyordu
kadınlarsa eski sarhoş
sevgilim bir kır şiiri
bir elmada buldum onu
erkeklerin gözünde uyku
kadınlarsa ezilmiş üzüm
sevgilim bir kır şiiri
kulübede buldum onu
erkekler horluyordu
kadınlarsa düş çobanı
sevgilim bir kır şiiri
yatağında buldum onu
gözlerimi kapayınca
açıldı içteki duygu
sevgilim bir kır şiiri
bağlar çoktan bozuldu
sevgilim bir kır şiiri
beni unuttuğunu da unuttu
<end>

<start>
Şiirimizin zarif oğlu Cahit Zarifoğlu'nun şiirleriyle 1970 yılında tanıştım. Eskişehir'de arkadaşlarıyla 'Deneme' dergisini çıkaran, (ben de ilk şiir ve hikâyelerimi orada yayımlamıştım)   sevgili Nabi Avcı'dan duymuştum adını. Alâeddin Parkı'nda ya da Hamamyolu'ndaki bir pasajın içindeki büroda, Nabi Avcı hem şiiri hem de çayı kutsayan sesiyle hep o şiiri okurdu:
"Kendi kendine arkadaş kaçağı
Arada bir bakınır ne yaptığına
Süresiz kapılır tablolara yan gelir
Ve oturdu mu bir masaya
Hakkını verir çay içmenin."
Nabi hakkını vererek ezberden okuduğu bu şiirin yer aldığı kitabı da armağan etti bana: 'İşaret Çocukları'…
Cahit Zarifoğlu'nun ilk şiir kitabı, o şiirse benim de artık ezberlediğim 'Aylak Göz'dü.
Kitabın şiirleri kavurucuydu, ama sonradan öğrendiğim serüveni de iç yakıcıydı: Zarifoğlu, öğrenci bursunu, bu kitabı taksitle ödemek üzere anlaştığı matbaaya her ay yatırır, bu yüzden çoğu geceler aç kalır, çıktığında ise bir kitapçı yarı fiyatına yalnızca 100 kitabı satın alır, geri kalanıysa bir büroda kış boyunca ısınmak için tomar tomar yakılır.
Zarifoğlu'nun Edip Cansever'i dolaşırken ezberinden okuduğu gibi, onun şiirinin de ezbere okunduğunun tanığı oldum, ben de okudum. Demek ki Zarifoğlu'nun şiirindeki yüksek ateş, öte yandan da şiirinin sağlık belirtisiymiş.
'Mavera' dergisini yayımladığı yıllarda Ankara'daydım, sonraki iki şiir kitabı, 'Yedi Güzel Adam' ve 'Menziller' ile hikâye kitabı 'İns' de yayımlanmıştı. Onları da büyük bir hayranlıkla okumuş, fakat çekingenliğimden ötürü gidip tanışamamıştım.
Zarifoğlu, her ne kadar, benim de inandığım 'Şiir, şairden önemlidir' fikrini yıllar önceden beyan etmiş olsa da, okuduklarım, hayat hikâyesi ve sohbetlerde ona dair dinlediklerim, bende jestiyle, tavrıyla tam ve gerçek bir 'şair' olduğu duygusunu uyandırmıştı. 'Yaşamak' adlı günlüğündeki şu cümleler sözgelimi: "Çoğu kez şiirin şairden bağımsız olduğunu düşündüm. Bu nedenle olacak şairliğime hiç sahip çıktığım olmadı. Yazdığım şiirlerle ilgili sorularla karşılaştım mı çok rahatsızım. Gide gele her türlü şiir sorusuna kızıyorum. Nerdeyse 'dokunmayın şiire' diyeceğim."
Zarifoğlu'nun Edip Cansever'i ezberden okumasına karşın, şiiri üzerine yapılan kimi değerlendirmelerde onun Rilke, Trakl ve Turgut Uyar'dan beslendiği, etkilendiği üzerinde durulur. O ise, belki sık yapılan bu yorumlar karşısında kimseden etkilenmediğini söyler ve ekler: 'Ben yalnızca Cahit Zarifoğlu'nu okuyorum'.
Bense, onun Turgut Uyar'la benzer bir kaderi paylaştığını düşünüyorum. İkinci Yeni'nin '5 Atlı'sı arasında, kavranması, okunması zor Ece Ayhan'dan bile daha da az okunan, üzerinde yeterince durulmayan Turgut Uyar gibi, Zarifoğlu da Türk şiir ortamı tarafından hakkıyla okunan bir şair olmadı.
Son yıllarda Yedi İklim, Okuntu, KitapHaber ve nihayet bu ay Hece dergisince çok kapsamlı bir özel sayıyla okura bir kez daha sunuldu Zarifoğlu. 'Yürek Safında Bir Şair' (Kaknüs Y.)   adıyla, Alim Kahraman tarafından anısına bir kitap hazırlandı. Şairler ve eleştirmenler bu yayınlarda yaşamı ve yapıtları üstünde ayrıntılı olarak durdular. Fakat okur katında bu özel ve özgün şaire yönelik yeterince bir ilgi belirmedi sanıyorum. Bazen, şair öyle istemese de, adı şiirinin önüne geçer, neredeyse bir efsane niteliği kazanır, o zaman da efsanenin yaptığının, yapıtının önemi ikinci plana düşer. Hislerimin beni yanıltmış olmasını umuyorum.
Levent Dalar'ın sözleriyle 'Zarifoğlu şiirini Doğu-Batı elektriği üstüne kurarken, Batı'nın imkânlarını da yoklamayı ihmal etmeyen' bir şairdir.
Serüveni gibi şiiri de Batı'dan Doğu'ya doğru ilerleyen Zarifoğlu, 'Yedi Güzel Adam'dan biri olarak, şiirinin 'Menziller'ine doğru bir uygarlık yolculuğuna da girişir. Yaşamaya, şiire ve uygarlığının köklerine doğru ateşli bir aşkla sürdürdüğü yolculuğu, ne yazık ki 47 yaşında son bulacaktır:
"Bu adam kitapların uçlarına 
Çizilmiş itilmiş resim
Korkmadan yaşar tebessüm gösterir
Ağır başıyla nöbet alır 
Dağdan kaçar şehri çevirir 
Ve bırakır gönlünü bir tazı sıçramasına".
1987 Haziranı'nda yitirdiğimiz, Türk şiirinin büyük 'adam'larından Cahit Zarifoğlu'nu ölümünün 20. yılında saygıyla anıyorum.
<end>

<start>
Kâğıttan ayrılıyorum, burda terkediyor beni 
yurdum, burdan ötesi zarfını ağırlaştırıyor 
son defa yerine çok yazılmış bir mektubun, 
kestim dallarını çünkü arkadaşlarımın eski 
sözlerimin yetişemeyeceği bu kayık nasılsa 
taşır beni, nasılsa benden önce de varılmış 
o sahili bulurum, varsın karşıma çıksın 
peşinde olduğum şehir, benim de suçum bu 
olsun, kâğıttan daha ağır olamaz ya, 
ev ödevi gibi oturduğum şehirlerdeki 
yokluğum: şehrin mektubu gelme bana 
elveda Gözdemi bir cümle daha terkediyor 
- o cümleyi çocukluğum için kurmuştum- 
çocuk ki kaybolmuş bir şiirin nakaratıdır 
onu terkediyorum, beklemediğim bir mektubu 
terkeden ve terkederken beni ıssız 
adası arkadaşlığın, bu gövdeye taşınacak 
eski bir ruh arıyorum, bu kâğıttan kaygıyı 
susturacak ağır bir söz arıyorum, çoğu bana 
sayılsın, boş kalsın kâğıtta bir yerim varsa
Boşluğuna kıyacağım ne kaldığı kâğıttan başka?
<end>

<start>
üstünde yağmurdan başka hiçbir şey yoktu 
anlam olmak için yeterince çıplaktın 
şiirin nasıl bir şey olması gerektiğini 
hatırlatıyordu gözlerin, sana böyle inandım: 
ben inanmak için şiir yazıyorum, gözlerin 
cihangir'i hatırlatıyordu, hayal içinde fakir 
üsküdar'dan o rüyaya baktım: maviydin 
bir özletip bir geri çekiyordun denizlerini! 
usul usul inandım güzelliğin hatırına yağan 
yağmurun üstümüzde hakkı vardır, inandım 
uzak bir mavi kızın gözlerindeki bulut 
burada içimize yağacaktır, inandım, mavi 
bir yağmurluğun da olsa şiirden ıslanırdın! 
gövdene de böyle inandım, duruydu, şiirin 
nasıl bir şey olması gerektiğini hatırlatıyordu: 
öyle çıplaktın ki içinde şiirden başka 
hiçbir şey yoktu, gövden neyi hatırlatıyorsa 
ona inanıyorum, beni hatırlamasa da, biliyorum 
bazı uzaklıkların hiç mektup beklemediğini...
bazı şiirler de bekleyemiyor yağmurun dinmesini!
<end>

<start>
Yaşadığımız hayattan alacağı varsa yaşanmayanın
ne anlamı kalır yalnızca yaşadığını hatırlamanın
Kimse taşınacak kadar uzak değilse birbirine
dur, yine senden yakınını bulamazsın kendine
Şiirden daha siyah bir şey olmalı kelimelerde
yoksa küfür kafiyeli söylenecek şehirde
Sesini gölgeden çek, kül gibi yoksul kalsın da
güneşin altında mırıldanacak şeyler bulunur hala
Bakmanın sonu yok gözlerin nereye yetişebilir
dünyada yalnızca körlerin gözleri temiz kalabilir
Yeni doğanın kulağına fısıldayacak neyimiz var
vakitsiz gidenin ardından dökecek neyimiz var
Hepimizin yerine balkondan düşeni hatırla
şiir bazen öyle de çarpabilir hayata
Ne gam gazel olmuş olmamış, şikayet sayılsın da!
<end>

<start>
yol dursun, bir fısıltıdan ibarettir 
geceleri kalbimizin yağması 
ölümü taşıran ırmakların kalbine. 
yol dursun, çığlığına yürüsün unutulmanın 
boynuna ezilmiş sessizliklerden bir kolye 
iliştirilen çiçek ordusu 
belki dağılmış bir anısı olur 
defterlerde bıçaklanıp kurutulmanın 
kalabalığa alışkın bir ölümün ardından 
yorumcular çağı doğacak 
bir gecikmiş gibi usul usul koşarken 
yanındaki gölgesinden yorulan 
ve okuldan atılmış bir aşk 
dünyayı ezberlerken gece ve gündüz 
bazı aşklar tarihten 
bazıları muhasebeden kendini tekrarlayacak 
bazı şehirlerde akşamları 
ses almaya çıkılır çarşı pazar 
uzun yazlardan sonra yıldızlardan soyunmuş 
konuşkan bir ay başlar 
kim susar kim karşılar bilirim 
evlere sokulan beyaz uykular kadar 
ayartıcı yağmurların payına okşanmıştım 
hâlâ üşürüm 
ölümü anlatalım 
anlaşılsın için bazı hayatlar 
ölümü kardeşi gibi arayan 
kan, belki kalkar odalardan 
ve akar rüyalara doğru 
yenilmiş bir gezgin kalbiyle akar 
konuşkan ay yeniden konuşuncaya kadar 
yetim kan, yetimim ol başka yurt aramadan.
<end>

<start>
İyi değiliz gözlük bak durmadan 
kırmaya çalışıyorlar bizi hiç iyi 
değiliz iki gözüm, bende can, sende cam 
bırakmadılar, daha kırılacak ne varsa bizde, 
gözlüğü olmayanlar çok mu acımasız oluyor 
ne, çekip alıyorlar seni gözümden, öyle 
çok eziliyoruz ki gözlük, sen bensiz kırık, 
ben sensiz karanlık, nerde insanlık 
bizi bu kadar kırmasalar, di mi cam 
dostum, onlara da birer gözlük alırdık! 
Ne güzel gözümün önünde olman yine, 
sensiz ne gülüşün tadı var ne de bakışın 
sen olmayınca kötülük daha kötü görünüyor 
gözüme, yumruklar daha zalim, sözler daha 
sert iniyor yüreğime, sensiz bu dünya 
bomboş görünüyor gözüme, sana gözüm 
gibi bakacağım, artık senden başkasını görecek 
gözüm yok, bizi görmeyenlere 
söyleyecek sözüm yok, bizi çok kırdılar gözlük, 
bizi tuzlabuz, bizi unufak, bizi camçerçeve 
kırdılar da bakmadılar bir kez olsun cangözüyle, 
şimdi hem cana, hem cama göz diktiler, 
hem gözden düştük hem sözden, bir daha 
kırılamayız gözlük, sonumuz olur kırılmak bir daha, 
parçamızı bulamazlar ikimizin de! Ah ne bakacak 
göz, ne görecek gönül bırakmadılar bize, 
bir güzellik kalsaydı, iki ne dört gözümüzle 
titrerdik üstüne, candan içeri olan camdan içeri 
derdik demesine de, öyle bakımsız, bakışsız 
bıraktılar ki gözümüzü, gönlümüzü, ne can 
hevese geldi, ne göresi geldi camın, 
biz birbirimize iyi bakalım gözlüğüm, canım, 
belki onlar da iyi bakarlar kendilerine, 
gözlüğüm, iki gözüm, kemiğim, bu sözlerimle 
umarım kırmamışımdır seni, zira çok incesin 
kırılırsın, kırılır arkadaşlığın camdan kalbi de!
(Budala, 22)
<end>

<start>
Bir gülüşten doğmuş olmalısın sanki ikiçocuk 
bir ağızdan: Kahkaha fazla gelir sende açmaya
Harflerin ikiçocuğun eski özlemi gibi sana 
kırıldı kırılacak- yetişmenin ince bacaklarıyla
Sense, ilk ve son, kahkahadan kırılmak üzeresin 
kırılma, çocuk harfler adına ikiarkadaş daha
Sen de onları kırma, ikisevinci yorma 
çünkü iki çocuk bir hevesten açar insanda
Biri üzüm çocuk, gözyaşları bağbozumundan uzun 
usul boylu buğday çocuk biri, kirpiğe düşmüş rüya
Bazen bir gülüşten doğar keder, üstü ikindi 
bazen bir kasaba parkıdır sevindikçe gölgeli
Biri biraz geveze, akşam ikieve de erken çökmesin diye 
sözcükler çocuktur, tuz ister ötekinden şeker yerine
Keşke tuzdan doğsaydı sözcükler de, kirpiklerin küsseydi.
Gösteri / Haziran 2005
<end>

<start>
Senin Harflerin İçin
Mırıldandığın her şeysin, sesinden öpüyorum 
sessizliğine de eğiliyorum fakat neredesin 
kapanınca harflerinin kapısı: Adın 
şiirim! 
Heceler gibi öpüyorum işte iki hecesin 
adından başlıyorum öpmeye kırlara çıkmış 
harflerinin arasından öpüyorum: Ağzın 
cennetim! 
Dilin hâlâ çocukluğun suyuyla terli 
ve haylaz suyundan öpsem küskün 
bir çeşmenin harflerin susuz. Dilin 
cehennemim
Mırıldan dur bana, senin üstüne harf 
getirmem daha, ağız ağıza duruyor 
harflerin: Sevmenin birinci hâli gibi 
telaşlı duruyor da ben utanıyorum 
üçü bakarken birini öpmeye senin!
Harflerin aralanmış 
sesliler sevişiyor 
sessizlere bu cümlede 
sıra gelmeyecek gibi 
Harflerin yatışınca 
belki duyarsın içinde 
sessizlerin uykusuz 
kaldığı o cümleyi 
Aşkı seslendirirken 
unuttuğun mırıltı 
bizi sessizliğimizden 
doğru bağışlar belki
Bir ses sesini öpse 
harflerin uykusuz kalır
Dün sabah önünden geçtim 
kağıt gibiydi harflerinin yüzü 
araları açılmış olmalı 
bütün gece sevişmekten
Mırıldandığımız şeyler 
kalmayınca aramızda 
ağızda söz, gövdede ter, 
bir aşk bunlarla biter
7. 
Harflerin gülüştüğünü senin adında gördüm
<end>

<start>
özellikle yaz günleri 
güneşi bir çiçek gibi 
yakalara iliştirmek yasaklanmıştır
<end>

<start>
1. 
Üzümde unutma beni zeytinde unut 
ben tenhayım bağa
Sütünü bende sakla acıdan taşmış 
bir incir gibi içliyim sana
Gazelimi al aşktan güze say beni 
say ki yaprak olup düştüm dalına
Gamda tutma beni cam odada tut 
ben küçüğüm dağa
2. 
Şarap gecesini arıyor, keder üzümünü 
üzüm koparıldığı anıyı... hangi viranda? 
Ben gözyaşı kadar bir kadın arıyorum 
kadınsa bir damla gözyaşı kadar kayıp şarapta
Şarap kadınla koyu 
sözlerin karanlığı da
3. 
Adaya sığınmış rüzgâr gibiyim 
gökte tütüyor kayığım 
bu sefer ruhuna çek beni 
anne, içine değil!
4. 
Beni de kardeşi yap ıssız adanın 
üzümün kanıyla bir damla 
zeytin çekirdeği kardeş 
şiirin güz okulunda uslu 
incirde, narda, limonda haylaz
Belki bir salkıma heves 
belki bağı bozulmuş şu mutluluğa
5. 
Üzüm değil ezik, şiir 
bağından bir acı boz bana da 
bordo olsun, şarabın gam kuyusundan 
bana değil, belki şiire iyi gelir
Taşkın süt gibi memelerinden 
dağları, ırmakları, ovaları daya ağzıma 
küstür şarabın karanlığını da 
yokluğunla doyur beni
6. 
Aşk, kasabadan şehre inmek gibi 
akşamla, camın odaya çökmesi gibi 
sen kırılırsın, başkasının camı saplanır
Kasabadan şehre inerken 
sesinden önce kirpiklerini yıka 
gözyaşlarını esirge bu tuz akşamından
7. 
Aramızdan hiç geçmeden gitti 
hepimiz gölgesi eder miyiz bir ikindinin?
<end>

<start>
- "Düzyazı: 100 Yazı" adlı bir kitabınız var, denemelerinizden oluşan. Şiirin düzyazıyla ilişkisi üzerine epey yazı yazmışsınız. Peki, sizin düzyazıyla ilginiz nedir?
- Ben yazmaya hikâyeyle başladım. Ortaokulda ve lisede çok hikâye yazdım. Bunlar o dönem için avangart türde hikayelerdi. Bir taraftan Orhan Kemal okuyordum, Kemal Tahir okuyordum; ama bir taraftan da Kafka okuyordum, Beckett ya da Alain Robbe Grillet'nin bir kitabı çıkmıştı, Fransa' daki Yeni Roman akımını anlatan, onu okuyordum.
Hep absürt hikayeler yazıyordum bir taraftan, bir taraftan da Orhan Kemal'vari, toplumu işleyen, gerçekçi hikayeler yazıyordum. On beş-yirmi hikâye yazdım bu şekilde. Bu nedenle, bir düzyazı geleneğim var. Şiire asıl başladığımda üniversite birinci veya ikinci sınıf öğrencisiydim.
Düzyazı yazmamda dergicilikle uğraşmış olmamın da büyük payı var. Üç Çiçek dergisini çıkardık, birkaç sayı sürmüş de olsa. Sonra Şiir Atı'nı çıkardık. O dergiler için editörlük yapıyordum, yazılar yazıyordum.
Düzyazı yazmamın temelinde şu da var: Ben, gerek kendi kuşağımdaki şairleri, gerek bizden sonraki arkadaşları, bizden öncekileri zaten hiç saymıyorum, çok seviyorum. Tuğrul (Tanyol)   bana hep, "Sen şairseversin" der. Sevmediğim çok az, bir-iki isim vardır.
İşte bir de bu sevgiyi göstermek için yazılar yazdım. Bir dönem Cumhuriyet Kitap'ta her hafta bir yazım çıkardı neredeyse. Sonra dergilerde filan derken alışkanlık haline geldi, yazmadan duramadım. Bir arkadaşım hakkında yazmışken bir diğeri hakkında yazmamak da olmuyordu.
Ancak asıl düzyazılarım, söz ettiğiniz Düzyazı: 100 Yazı kitabındadır. Ben o yazıları, şimdi aylık çıkan, o zamanlar haftalıktı, Ekspres dergisinde yazmaya başladım. Yoğun olarak reklamcılık yaptığım yıllardı. Bir ara, çok mu bunalmıştım bilmem, kış ortasında bir hafta izin aldım. Eve kapandım ve bir haftada on üç tane yazı yazdım. Nereden geldi, niye yazdım, gerçekten bilmiyorum. Hepsi de uzun yazılar. Ardından Ekspres'i çıkaran arkadaşlarla karşılaştım. Yazılardan söz ettim, "yayımlar mısınız", dedim. "Bakalım", dediler. Yayımladılar. Adını Düzyazı: 100 Yazı koymuştum ama, yüz tane yazacağıma dair hiç umudum yoktu. Bir maraton gibi her hafta yazdım. O bittikten sonra da, dediğim gibi bir alışkanlık oldu, gazetelerde yazmaya başladım.
- Bir söyleşinizde "şairlerin görünme biçimlerinden biri olduğu için düzyazıya tercih ettiğini" dile getirmişsiniz. Sizin tercihinizin nedeni de aynı mı?
- Bir konuda başkaları için sebepler bulurken, kendimi dışarda tutmam. Ben de onların içindeyimdir. Kendime şair demem ama, tırnak içinde, şair diyorsam, o zaman ben de dahilimdir. Şunu da söyledim: Düzyazı yazmanın iyi tarafı, şiir yazmayı azaltması. Fazla şiir yazmayı engellemesi. Çünkü fazla şiir yazmak da kötü, tabii kendini yeterli görmüyorsan. Ben de kendimi yeterli görmüyorum.
- Neden kendinizi yeterli düzeye taşımak için çabalamıyorsunuz?
- Bu hayatla ilgili bir tutum. Reklam yazarı olarak da kendimi yetkin görmedim, yetkinleştirmeye de çalışmadım. Biraz beyhûdelik var bende. Hayatta faydasız işler yapmak isteği var. Roman yazsaydım, çok satar mıydı bilmiyorum ama, hiç olmazsa şiirin getirdiğinden daha fazla para kazanabilirdim. Daha fazla satabilirdim. Fakat ben şiir ve deneme gibi umarsız şeylerin peşinden gitmeyi seçtim. İkisi de en az okunan türler, en az satan türler. Hem zaten, şiiri çok iyi yazanlar, çok iyi şairler var, Türk şiirinde veya dünya şiirinde. Onları okumak bana çok iyi geliyor. Ben nihayetinde, onlara saygımı belirtmek için yazıyorum. Onların yanında olmak, onlarla birlikte olmak için yazıyorum.
Sevdiğim şairlerin önemli bir kısmını İkinci Yeniler oluşturur. Benim ustalarım onlardır. Onların çoğunu yakından tanımak şansına eriştim: Ece Ayhan'ı, Cemal Ağabey'i (Süreya) , İlhan Berk'i... Onlarla birlikte şiir yayımlamak hoşuma gidiyor ve bana yetiyor.
Eskiden Galata Köprüsü'nde, üstünde "Şiir Yazarı Şair" yazan çantasıyla şiir satan biri vardı. Köprü altında bira içerken ondan 2.5 liraya, 5 liraya şiirler alırdık. Çok hoşuma giderdi o. Ben de kendimi öyle görüyorum, şiir yazarı olarak. Şair olmak başka bir şey.
Şair benim için 'veli' dir. Epey yüksek bir mertebededir ve çok az şair vardır. Biraz daha yaş aldıkça, yazdıklarımla başkalarının yazdıklarını kıyasladıkça, onlar şairse bana şair demek haksızlık olur diye düşünüyorum. Gençliğimde de böyle düşünürdüm gerçi. Belki bir-iki söyleşide farklı yönde konuşmuş olabilirim. Ama genel olarak söylediklerime ve yazdıklarıma bakıldığında, böyle düşündüğüm görülür. Böyle inanıyorum, böyle yaşıyorum çünkü.
<end>

<start>
Pazartesi:   Haydar      Ergülen
Salı:              aydar         rgülen
Çarşamba:      ydar         gülen
Perşembe:        dar           ülen
Cuma:                 ar              len
Cumartesi:            r               en
Pazar:                                     n
iniyorum gün günden
Adımdan, şiirimden
'n'eyim ben
'n'edir Haydar Ergülen
<end>

<start>
- Bir sinemasever olduğunuzu, festivalleri de mümkün mertebe takip eden çok iyi bir sinema izleyicisi olduğunuzu biliyorum. Hal böyleyken sinema, ne içerik ne de teknik niteliklerinin yansımasıyla biçimsel olarak neredeyse hiç yer almıyor şiirlerinizde. Neden?
- Üzgün Kediler Gazeli'nde On Dakika Ara adlı bir bölüm var. Üç uzun şiirlik bir bölüm... Filmlerden yola çıkarak yazdığım şiirler onlar. O kadar çok sevdiğim film var ki, her gün bir tane şiir yazmam gerekir neredeyse. Bu nedenle devam ettirmedim o bölümü. Olabilirse bir ara, On Dakika Ara'yı sürdürüp çok sevdiğim filmlerden yola çıkarak şiirler yazmak istiyorum. Ama onun dışında sinema, sadece bir haz veriyor bana.
Hiçbir şeyine karışmadan, hiçbir şeyiyle uğraşmadan koltuğa oturuyorsun ve mükemmel bir şey izliyorsun. Şiir yazarken, yazdığın şiirin çilesini çekiyorsun. Bir de genel olarak, bir şiiri çok kere yazarım: beş kere, on kere, yirmi kere... Hal böyleyken sinemadan aldığım hazzı gölgelemek istemem. Yirmi yıl boyunca belki on binlerce reklam senaryosu yazdım, reklamcılıkla uğraşırken. Bunun verdiği bir yorgunluk, bıkkınlık da olabilir.
<end>

<start>
sen elmayı güldürürsün 
senin elmaya su verdiğin gündü 
camı sevindiren yelkenlinin 
denizcilik kitabından kaçtığı gündü
cam daha başka kardeşlikleri de 
açığa çıkarır, hatta onları unutanları da 
yokluk içinde elmayla aydınlatır
yoksa bir ermiş niye çıkarsın 
sakinlerin denizinden aynı balığı
su da çiçekten nasibini alır 
elma da yeraltı ermişinden 
camdan çekilen de aramızdan sayılır 
-usta bu tahtalar boyasız 
ellerini yüzüne götürme usta, hem 
biz kaldık, onları suya yollarız -
yüzünü güldürdüğün bütün elmalarla buradayız 
camdan bakıyoruz, sana bakıyoruz 
kardeşlik hatalarla birikir, biliyorsun 
kardeşliğin bir hata olduğunu da.. 
hatayız, fazlayız, camdayız, aynada 
yüzümüz bizden sonra da kalıyor 
yalan söyleyecek kadar senden yanayız
ermişin gözü hiçbir şey görmüyor 
elmayı gözden geçirecek kadar şaşkın 
altın gölün üzerinde bir mistik 
hala balık yanlış hala şaşkın
sen elmaya ara verme, gülmeye hazır 
bir dedem vardı vefalı, şimdi Hindistan 
sayılır bizi terkettiği rüya
hatalar sahilinde birbirinden üşümeyen kardeşler; 
suya bakanı var, aynada bakılanı, 
denize, bana, içindeki karşı odaya, 
hepsi camda, hepsi fazla, hepsi sana 
düşkün, elindeki ermişi onlara bıraktın
ermişin tahtalarını kim boyayacak, yeraltında 
gül ol, hoş kal, bir su ısmarla 
şu elmanın üstüne dökül bir zaman
<end>

<start>
Bu mektubu senin kalbine yolluyorum 
El yazısıyla değil kül yazısıyla 
Yazıyorum ilk defa güzel adını 
Kardeşim benim külkardeşim 
Ancak bir rüzgar postası taşır bu zarfı 
Bu uzun havalarda, bu yanık havalarda 
Hafiftin, zarfın üstündeki pul gibi uçucu 
Şimdi öyle ağır ki külün 
Temmuz yandı, şiir yandı, dil yandı 
Külün daha uzun sürecek hayatından 
Mektup yanar, zarf yanar, pul yanar bundan
<end>

<start>
Ben başkasının dili olsaydım
ezik sözler arasında bir delidil bulurdum
kırılmış kolyesini arayan inciler gibi
gözyaşlarımı toplardım, o rüyadan uzakta ve yorgun
Sen başkasın başkasından, sen delidilsin
hey “belki” adlı iyimser kişi, durgun
arkadaşımın uykusu, kendini görmedin ki
başkasını görmekten, ben olsam unuturdum
Dilim daha incedir sözlerimden ve daha
derin bakışlarım gördüğünüzden, şiir bile
uslu kalır yanında deli suskunluğumun,
ben delidildim, aşkı aşkla konuşurdum
Ben başkasının dili olsaydım
mavi bir kız gibi çocukluğumla konuşurdum
<end>

<start>
1
Yağmuru mırıldanıyorsun, eskiyor
bardakta unutulmuş su gibi yarım
ve söylenmeden kalan sözlerin tadı,
yeni sözlerinse bir yağmurluk ömrü var
ne yağdım onlarla ne de ıslandım
Susacak kadar büyütürüz ya çok şeyi
ben en çok yoksulluğumuzdan korkarım
nasıl da yoksuluz sessizliğin karşısında
korkuyoruz kelimelerin de bunca yükselmesinden
ya düşerlerse aramıza! Harflerden kumu
üfleyince çöl görünür mü bilinmez, fakat
sözler kaybolunca görünen ufukta, hayat
herkesi ıssız adasına indiren gemi…
Mırıldanıp duruyorum da eskiden yeniden
kendi dilime bir çeviremedim şu sessizliği!
2
Bir çocuk eskisi gibi mırıldandığın
kelimelerin de dokunduğu yok
ölülerden başka kimseye! Uzak
akraba diyorlar şimdi kelimelere
ve mezarlara bakarak…Kalp
bulutlu değilse yağmur boşuna,
sen yine gazelini dök mırıldanarak:
Çocukluğum, hayatımdan düşen ilk yaprak!
3
Niye mırıldanıyorsun yağmuru?
Ne hayattan ıslanıyor ne aşktan
kuru yürek, yaşlı göz; bakışların
bulut topluyor bir başka bakıştan
yağmaladığı kadar sır dökecek
elbet gözün açık gereği de bu
Keşke gözlerinde tutmasan beni
4
Yağmur düşer düşmez dile
yüreğini topla evden
çünkü kadından önce
yağmuru gider evden
Yağmurun yağdığı ayrılık için
birinin dilinde gezinen yağmur
birinin usulca çekildiği yürek
dedikleri o küçük şehir
Birlikte uyuyanlara göre değildir
herkesin kalbinde bir başka yağmur
5
Yalnız köyler evlatlık verilir gibi
şiire yağar yalnız kelimeler de
ve yatağı kağıt olur dokunsan
ağlayacak bir ıssız cümlenin
Öyle yalnız ki soyunmuş
çıplaklığından bile, yazsam
kırılır o güzel cümle
mırıldansam incinir:
Seni seviyorum çünkü
sevmemek de aşk kadar vahşidir!
6
Yağmuru onarmaya benzeseydi
keşke bir aşkı onarmak
Bir bulut yetiyor da aksak
yağmuru gökyüzünde yürütmeye
yetmiyor sözlerin bini kekeme
aşkı sular gibi söyletmeye
Bilinir de ahmakıslatanda ustalığım
çırak bile sayılmam şu aşk ilminde
7
Gözün şiire bakışı
yağmurlu görünmek için
<end>

<start>
ev ne, duvar! Avlu bir gülümseme
göz kırparsan taşın bile kalbi var!
ev ne, zaman! Avlu haziran gibi iyi
sudan işlek, gökyüzünden çalışkan
ev ne, karanlık! Avlu fenerli deniz
zeytin ağacından ada, gölgesinde yunuslar
ev ne, vatan! Avluda atlas açık
ovaları sevindir, hisli dağlara da çık!
ev ne, büyük! Avlu gezgin lunapark
gıcırdasın ahşap sesli dönme dolap
ev ne, cümle! Avlu şiirden hece
İ-dil-ba-na-av-lu- ol!
ev ne, batı! Avlun aşkın doğusu
iki ağaç bir gece rüzgârlar kavuşacak
ev ödevse avlu aşk, ne şiirler kopacak!
<end>

<start>
Ziya Mısırlı’ya
“Haklı olarak benzetmişler insanlar
denizi kadına
bir anda değişebilen bu iki ummanın
bilmem ki neden doyulmuyor tadına? ”
(Ziya Mısırlı) *
Gören Kâlp Mağazası vaktiyle
bir şiir telgrafhanesi gibi çalışmış belli
Ziya Bey’in gönül gözüyle yazıp
elleriyle d / okuduğu şu dizelerle
“Gurbetin sayfalarında resim gibiyim”
“Gecemde güneş doğuyor, gündüzümde yıldızlar”
“Cesaret vermeli hatıralar insana”
Açık bir mektup gibi ne pul
ne zarf istiyor Ziya Bey’in gören kalbi
<end>

<start>
Birbirimizin kıyılarına çıkar gibi
birbirimizden kıyıya çıkar gibi
seviştik o gün iki kazazede
belki de tuzlarımız sevişti birbiriyle
biz sanki iki deniz eskisiydik o gün
ve bir daha karayı göstermemek üzere
istersen iki denizkızı gibi seviştik de buna
istersen ölü bir balıkçı ve gözütuzlu siren
ve su yerine tuzunda boğulur gibi tenlerimizin
bazen de tuzunda yeniden doğulur bir sevişmenin
ruhumuz bile tuz içinde kaldı
tuz yalnızca tene değil ruha da gerekebilir
ruhu odasından çıkarabilir
bir başkasının adasına indirebilir
bir başkasının denizinde gezdirebilir
bir başkasının akşamında bahçe
bir başkasının avlusunda gölge
bir başkasının güneşinde aşk
bir başkasının yolculuğunda kılavuz
bir başkasının dilinde tuz…
Sevişmek kıyıya çıkmaktır belki de
kıyımızdan başka da çıkacak, inecek
yerimiz de yoktur bizim belki de
ruh adadır ve ten kalır derinde…
<end>

<start>
1.
Eski ahşap evinizi satmayın
sessizliği sokağa atmayın
hastalar penceredir, ölüler çatı
zordur kurmak yapısını bozmayın
Ahşabın mırıldandığı iyilik
eski alışkanlığıdır hayatın
satmayın, kelime yapın ondan
kelimeden kiracı
cümleden komşu
çocuklara verirsiniz:
varımız yoğumuz bu
2.
Eski ahşap yazınızı saklayın
herkesin gölgesini alıp gittiği
aşklardan geriye yaz kalır
gövde: o kimsenin gezmediği kasaba
gecesinin ıssızlığına öyle katlanır
Nasıl da uzardı kelimelerin gölgesi
yazların aşklardan uzun sürdüğü
eski ahşap mevsimlerden üstümüze
ve kim gitse, kaç yaz bitse: ahşaptı
gölgesine sığındığımız serin kelime
Şimdi alıp gidiyoruz bakışımızı
ahşap gözlü eski kasabalardan
ne unutmak yeni ne hatırlamak
ne de gelip geçen onca yaz uzun
geçmiş ahşap zamandaki yazlardan
3.
Suya yakın bir kelime arıyordum
mırıldanmak için ahşabın sessiz derinliğini
denizi anlayan bir kelime arıyordum
ne gemi ne sahil ne mavi
varsın söylensindi en tuhaf iklimlerde
kardeşliğin en kayıp düşleri gibi,
bir dalga titretir ya bazen
ölü denizlerin içini, bekleyişin kederi de
öyle yıkasaydı içimi, taş avluların
güneşe karşı yıkanma vakti...
Ne denizim açık, ne sözlerim mavi
anladım artık bir dalgakırandır hayat
bir kelime bile yoksa içine doğan
ve onu denize komşudan yakın kılan,
iki kara arasında çarpar durur kendine
Ahşap sanıyorum hayatı karadan kurtaran
ona bir su ve üstüne rüya
ona bir ev ve içine kelime kuran
Ahşap ki kelimeden
nice ev kurulacağını gösterdi bize, eski
çocuklarımız da ondan eski ölülerimiz de
Denizdir hayatı terbiye eden
ve onun karada kayıp kardeşi
ahşap, ki bir evi de terbiye eder
bir kelimeyi de
4.
Bir ahşap gibi yaşlanmayı isterdim
kurt yeniği, su vurgunu ve karanlık
şarabımla küflü bir sarnıcın dibinde,
atım tahta, gecem tahta, gemim tahta
bunlarla geçmeye kalkardım da denizi
hemen kırılsın isterdim tahta kılıcım
başka nasıl geçerdik ki kardeşlik denizinden
ben ahşap kaptan ve suda izi yok
hayalet donanmam, bilmem ki kalmış mıdır
vaktim, henüz kabuk bağlamamış kelimelerin
kalbine doğru bu ahşap yolculukta
kandırın beni, tuzla korkutun, başka
kayıp yok deyin kardeşlik sayılmazsa
şimdi kime gitsem. yeni, kim kırsa
ahşap: meğer gölgesiz kasabalar kadar
çıplak gözlerimi aldatan bir rüyaymış
o deniz, o donanma, o saltanat
bakın bana. gözlerimde boğuluyor artık
yeniden yeniden yeniden o eski hayat!
5.
İnsan ne diye ahşaba özensin ki
iyi bir ihtiyar olmak isterse,
şiir insanı terbiye eder, insan
insanı ve böylece hayat hepimizi...
Benim ahşap arkadaşlarım vardı
geçmiş yazlar gibi yeni,
eski kasabalar gibi içli hala
geniş zamanın odalarında durur izleri,
evleri büyük değil, çoğu eski
cümleye komşu, kelimeye kiracı,
su alsa da batmadı gemileri
tayfalıktan geldiler, bilirler ahşap
bir hayatı karada yüzdürme hünerini,
halkı bir ev sanırlardı ahşaptan
halk onlar yanılttı ahşapsa asla
halkın plastik çiçeği var, kökü içerde.
prefabrik, betonarme: ey benim
ahşaba sağlam bir ders veren halkım,
güneşin kasabalara verdiği sıcak ders gibi
yangının ahşaba verdiği kara ders gibi
boşluğun köylere verdiği ıslak ders gibi,
sen halksın verirsin dersini çocukların da
sen haklısın çünkü çocuklar ahşap
bırak ısınsınlar birkaç kuru hatıranın
ateşinde, sen onlara bloklardan bak!
6.
Sokağı mı soruyorsun, ahşaptır
senden başka evim yok,
ahşaptır kırılmayı bilenlerin şiiri,
taşra ahşap, başı döner yüksekten
komşular ahşap yıkılmamak için
omuz omuza durmaktan
bütün kuşlar ahşaptır
bütün kelimeler sıcak
ahşaptandır kanatları bir ev
alır başını gider
bir ev kalır, ahşaptır:
açamam pencereyi ya kapanmazsa! 
Ahşapsa bir kadın duyulur
sesi mırıl mırıl sessizliği fırtına
ahşapmış meğer ömür
su almaya başladı,
çoktan oturdu karaya ahşabın gemisi
ahşap baba: çok çocuklu bir konak
günlerin ahşabı cumartesi
çocuklar kayıptır anneler ahşap
mektuplar ahşaptır kapısını açana
zarf mektubun kapısıdır ahşaptır
gölgeyi sorma
o başkasının peşinde
gözlerimize bakma onlar kelepir
bakanın üstünde kalıyor
köyleri, ormanları sorma
dumanı içimizi yakıyor
ahşap ki bir mevsimdi eskiden
güze hazırlardı hayatı
şimdi göç vaktidir
şimdi asri gurbet ahşap değildir
aşkın evi kurulurken ahşaptır
aşk yıkıldıkça ahşap
hayatı sorarsan yanıtım belli
hayat öyle yeni ki
ahşaptan bir eser yoktur içinde
7.
'Yine gam yükünün kervanı geldi'
trenler de ahşaptır turnalardan ötürü
<end>

<start>
Vefalı olmak, unutmamak değildir. Nedense hep karıştırırız, belki de unutmaya eğilimli olduğumuzdan, her şeyi unuttuğumuzdandır bu yanılgı. Oysa bazen tam tersine, vefamızı göstermek, vefalı olduğumuzu anlatmak için unutmak, unutmak, unutmak gerekir. Unutmak, her zaman alçaklık değildir çünkü, bazen de bağışlamaktır. Aslında hiç unutamadığımız bir şeyi, bir tür bilgelik bilgisiyle, maskesiyle de diyebiliriz, hiç hatırlamıyormuş gibi yapmak da unutmanın erdemlerinden biri sayılabilir.
Hem unutmazsak nasıl vefalı olabiliriz ki? Vefa, bazen bir insanı, bir anı, bir durumu unutmaktır, o insana rağmen elbette, o ana, yaşantıya, duyguya, duruma gösterdiğimiz vefa sebebiyle. Bırakalım şimdi 'vefa bir semtten ibaretmiş meğer' diye şairane, cümle kırması dizeler kurmayı, aslında vefa o 'semt'ten hiç ayrılmamaktır, ayrılıp da üstüne timsah gözyaşları akıtmak değil!
Vefalı olmak için unutmak zorundayız. Tuhaf mı geldi bu cümle? Doğru, bana da önceleri tuhaf geliyordu. Ben artık vefayı, hatıralara tam bağlılık, ilk yaşantılardan hiç kopmamak, ayrılmamak, bir evi, bir şehri, bir anıyı terk etmemek, ve duygusuyla teselli bulmak yerine, yeniden yaşamak üzere geri dönmeyi göze alabilmektir diye tercüme ediyorum 2002 Türkçesine. Vefa, 'ilk'e, ilk kaynağa da bağlı olmaktır, kalmaktır, diye özetliyorum. İmkânsız, çaresiz bir durumu dile getirdiğimin de farkındayım. Çünkü 'vefa' diye 'vicdan yaptığımız', 'avunduğumuz' duygu da, maalesef, pek çok klişe gibi hayatımızdaki 'nostalci'ler arasına girdi. Her şeyin 'nostalci'si çıkınca, gerçeklik duygusu tümüyle kayboldu, ve 'sanal âlem'de yaşar olduk geçmiş 'hakiki' yaşantılarımızı, zamanlarımızı bile!
Şimdi 'vefa'yı bu yeni zamanların moda kavram, kelime ve duyguları arasından kurtarmamız için, aradaki her şeyi, yılları, hayatları, anıları, acıları, sevinçleri, her şeyi evet her şeyi unutmamız gerekiyor, bence. Çünkü unutmazsak, vefa değil bir semtten, bir kelime olmaktan bile öteye geçemeyecektir. Hem, Allah aşkına, vefanın olumlu anlamda kullanıldığına ne kadar tanık oldunuz? Kaç zaman, kaç yerde, kaç kişiden 'çok vefalıymış' sözünü duydunuz, ben pek az duydum. Ama 'ah vefasız'dan 'hiç vefa yokmuş'a, 'çok vefasız çıktın'dan 'sende vefa nerde'ye kadar duymadığınız vefasızlık kaldı mı? Evet, vefa yoktur ya da kalmamıştır. Ne vefası? Aklından geçirmekle, iki çift sözle anıp gönül almakla vefa olur mu? Şimdi her şeyin 'hafif'lediği bir çağda yaşıyoruz. Aşktan ihanete, tutkudan bağlılığa, dostluktan yoldaşlığa, fedakârlıktan inada, tüm duygularda ve değerlerde bir içerik değişimi, öz yitimi, boyut düşümü yaşanıyor. Vefayı bile reklam ettiklerine bakılırsa, bu hafifleme hayli sürecek demektir. O yüzden bu hafifliğe razı olmaktansa, vefayı unutmak daha vefalı bir davranış bile sayılabilir...
<end>

<start>
Büyük Gözlü Kız bize bakıyor
n’olur kaldırma kendini göz önünden
Büyük Gözlü kız evimize konuk
aynadaki yara onun yüzünden değil
şehrimizden geçen trenin arka odasındayız
birbirimizden başka sınırımız kalmamış
önce büyük seviş, sonra beni sev
birlikte bir daha çıkarsa ateşimiz
kendini hâlâ yanan kadından kurtarma
Büyük Gözlü Kız hepimize gücenir
onca kötülükten bir iyilik çıkarabildi
onca lüks, onca kayıp taşındı iyiliğe
başkalarının uzaklığından taşınan herkes
Büyük Gözlü kızın komşusu oldu
mendilinde başkasının gözyaşını taşıyan herkes,
Büyük Gözlü kızın gözleri doldu
beni ayart ve ayarla Büyük Gözlü Kız
vakit mi, o zalim bana uzak geçiyor
Büyük Gözlü Kız benden onu isteme
beni aldatmak için bile beni kullandığını
bu yüzden ikimizin sende kaldığını
biliyorsun her prens baloda boğulmuyor
Büyük Gözlü Kızı bulduğum için
Büyük gözlü Kızı çocuk bulduğum için
öyle zarardayım ki özür dilerim,
beni eskisi gibi anlasın istiyorum; 
cinnetine ulaşmak içindi istediğimiz kayık
yüzdüren sakin adamlardı, sessiz istedik
ama ey akıl ey sermaye ey sahil
çekilecek yer yoktu ruhun beyaz bayrağına...
Büyük Gözlü Kız bize bakıyor
yangını denedim kül etmiyor
hançeri denedim hatırası yok
yağmurun unuttuğu ateşi denemedim
kimseyi görmek istemeyen bir ayna kaldı
kırıla kırıla hepimize büyük gözlü kız
şehrimizden geçmeyen trenlere bin
başkasının mendilinde gözyaşını arama
yalnızca gözlerinle bak ve beni
ara sıra ağlatmayı unutma
içimdeki uçak düştü
"Yağmur Bacaklı Kız" uçtu
Büyük Gözlü Kız sen bize bakma
<end>

<start>
1.
Birazdan göğü dolduracak
bulutları gördüm de Tanrım
senin gizli gizli şiir
yazdığını anladım
2.
Seni düşündüğümde bazen
üzülüyorum Tanrım,
kediler, kuşlar, bulutlar
ağaçlar, kırlar, balıklar,
kızlar, oğlanlar, çocuklar,
yalnızca onların olsaydın da,
şu büyük insanlığın
Tanrısı olmasaydın!
3.
İç savaşta önce
Tanrı öldürülür
sonra içimizdeki
iyi insanlar
4.
Tanrım ne çok
ağacın var burada,
ve ne çok insan
var ‘şu dünyada
bir dikili ağacım
bile yok’ diyen
Bir ağaç daha
yaratırsan, İnsan
Ağacı olsun, lütfen!
5.
Bağışla beni Tanrım
şu sırplanlara baktığımda
bazı insanları senin
yarattığına inanmıyorum
6.
Bana gösterdiğin bulutları
bir ressam da görmüş
Tanrım, ve senin
ressam olduğunu düşünmüş!
7.
Bu dünyada kalacak kadar bilge,
hayatı göze alacak kadar göçebe,
bir incinin peşinde ve derin
kaybolacak kadar kendi içinde,
ve suyla ilgili küçük bir imada
bile akıp gidecek kadar yoğun...
İnsan, ustası değilse nedir
yitirdiği her şeye önceden
veda edebilmenin?
Fakat Tanrım galiba
bize bizden de önce
sen veda ettin!
8.
Bir köy yanınca
sessizliği ölür dünyanın
Fısıltısı ölür öpüşmenin
bir orman yandığında
Yaktıklarında bir oteli
konukluğu ölür şiirin
Ölür çocukluğun kahkahası
yakılınca bir şehir
Kim ki ateşe verir
hayatı, Tanrı da onların
kalplerine soğukluk verir!
9.
Tanrım ya bu dünyayı yarattığını unut
ya beni bu dünyada fazla unutma!
<end>

<start>
suyum yok ey gecenin meleği nice susadım
- sus yazıcı ırmak senin içinde
yüreğinden çok su içtin kanmadın
sesim yok ey ulular ulusu konuşmayı özledim
- ey sözünü boğan dilsiz
yeryüzünü sustun ıssız yurda çevirdin
ışığım yok ey boşluğun bekçisi çok acıyor gözlerim
- kendi kandilini göremeyen kör
içine yanan mumlara pervane oldun
bedenim yok ey ay yapıcısı kadınıma gideyim
- unut seni dirilten yasak sevişmeleri
bundan geri suya dönüştü tenin
şiirim yok ey güzel harf defterime yazayım
- var git oğlan sürgün ol kalp ülkesine
kalemi boynuna kırmışlar senin
<end>

<start>
Ben başkasının zalimi olsaydım
Barmeni öldürdükten sonra içkiye susardım
Ağzıma damlasını koymadığım o haram
Beni kana kana ağlatırdı ilk kez şaşardım
Allah'ı iliklerine kadar duyan herkesi kıskanırdım
Ve melek olup göğe çıkarken kutsal harflerin
Yüze yazılı olduğunu anlardım: meğer insan
Senin yeryüzündeki suretinmiş Allah'ım!
Saymadım kaçıncı leşim bu soğuk vücut
Benim kitabımda yazmıyor vahdet-i vücud
Bilsem taş olurdum yeminle yeminle çarpılırdım
Arafat’ta şeytandan önce kaderimi taşlardım
Ben başkasının zalimi olsaydım
Cezamı çekerdim de günahımla yanardım.
<end>

<start>
Ben başkasının evi olsaydım
sahibim, o yalıçapkını, birine tutulurdu
evinde ziyaret etme kadını, derdim; 
evin hem bedeni vardır hem ruhu
Alışkındım daldan dala konmasına da, onu
hiç bağışlamazdım, aldattığı için kadından
başka evi olmayan bir koca-çocuğu; 
kadının kocası evdir, bahçeyse dostu
Ben de bir evim, ruhumun penceresi
gözlerimi yalnız bırakın, derdim, nasıl
yalnız bıraktıysanız o evi birlikte; 
bakalım açılır mı ikinizden bir bahçe
Ben başkasının evi olsaydım
taşınırdım sizden daha yalnız bir semte
<end>

<start>
Ben başkasının adası olsaydım
çok sevmek de kederlidir ve insan gölgesinden bile
uzağa düşer, ölüm zaten bir kara ada, derdim,
bir kız gözyaşlarına küser, ben tutar ayrılığa küserdim.
Herkes başkasının adası ölümle ayrılık arasında
iki denizden sürgün gibi kimsesizler mezarlığında
gizlice buluşan gözyaşlarına bakar akar ağlardım
kimin acısına sızsam, gözlerimden önce maviyle uyanırdım
Bir ada; iki gözyaşı arasındaki mavi harfleridir,
akşamla kâğıttan kayığı batmış çocukluğun,
kimi dipte kelimeler ve acısı yüzüne vurmuş
bir ada, mavi yerine bir kızın gözlerinde unutulmuş
Ben başkasının adası olsaydım
gözlerimi rüyadan saklardım, desinler ki: acı uyumuş…
<end>

<start>
Ben başkasının sokağı olsaydım
eski bir şehire giderdim önce
annelerin çocuklarla bir büyüdüğü
o sokakta kendime kardeş arardım
İyi yürekli Kemâl Sokağı’ndan bir gün
mutlaka geçmesini dilerdim her çocuğun
ve döner dururdum Halil Sokağı’ndaki
o lunaparkta kardeşlik en masum oyun
Ali Sokağı’nı yurdum gibi severdim
inceliğinden geçilmez de Dilek Sokağı
Nazan Sokağı’nın güzelliğinden nasıl geçerdim
ikisi de ömrümün en kibar semtleri
Ben başkasının sokağı olsaydım
içimden kardeşlerim gibi geçin isterdim
<end>

<start>
Ben başkasının kağıdı olsaydım
yoksul gözlü sokaklar utanır diye
çilek, eski gazeteler gibi mahçup
bir kese kağıdı olur, herşeyi içime atardım
Bir mektup kağıdı olurdum uçuk pembeden
"Yüksek bir Türk kızına takdim" edilen
ve harfleri terleyen bir askerin elinden 
çıkar, sılasına mahsus selam söylerdim
Belkide boş bir kağıt: bana yağmur
sözden yağar! Böyle teselli ederdim 
vari yoğu boşluk olmuş cümlenin kederini,
bir harf denizi olurdum maviden daha derin
Ben başkasının kağıdı olsaydım
kağıttan bir şairin eline sığınırdı kaderim
<end>

<start>
Ocak
Yazla yıkanmış elma
Can eriği olur sesinde
Güzün yıkadığı üzüm
Can suyudur sevgiliye
(Eski İran şiiri)
Şubat
Benim sende bir emanetim vardı
Elma diyedir, sende benim olan tek şey
Kızıldeniz’e git, elmayı bırak
Sen de elma boyunca yürü denizin içine
Dibe vurunca anlaşılır bazı şeylerin derinliği
Ben hiç elma yiyen balık görmedim
İnsandan yaralanacağına balıktan yaralansın bu kez
O elma kalbimdir benim eski serseriliğim
(Eski Mısır şiiri)
Mart
Şairlik, haksızlık etmektir düpedüz
Elma dururken üzümün karanlığına
Her bağdan yepyeni bir salkım heves
ve her adada başkalığıyla şımarıyorsa elma
ve üzümden sarhoş olacağına, ah geçkin şair,
elmadan başı dönüyorsa, unutur elbet
genç bir aşık gibi, bağbozumunu da
Kelimeler de şuç ortağı olur ve şiir bozulur
Üzümü küstürme, karanlık olan elma
Gecenin ve aşkın anlattığı da bu
Yaz geçsin tez güz evine dönsün
Ay ışığında yıkanmış vedalarda
sevdiğim bağbozumunu
(Eski Ada şiiri)
Nisan
Nar dahi açılsa tanesi narin
Üzüm yatağında ateş, yüreği serin
Elma sırmış meğer ötesi derin
Bir elmayı soyamadım erenler
Ağustosa düştüm aşktan bir umman
Ekimde eğlendim hayli bir zaman
Boşunaymış yağmur, zalimmiş Nisan
Bir gönlümü bilemedim erenler
(Eski Bektaşi Nefesi)
Mayıs
Bordo yorgan
ağır geldi kışa
bundan hüzüntülü elma
(Eski bir Haiku)
Haziran
Seni neyle getireceğim, de bana güzel yağmur
Büyük bir ev buldum, adı sokak, bir de küçücük parkı var
Gölgesi içinde keder gibi durur
İster Haziran de, ister Ağustos, balkonunda aşka da yer bulunur
Hala elmayım diye mırıldanan şiiri de say şarabın bordosuna
Keyfimiz tamam olur… demek isterdim ama,
nasıl derim, sokağa yağmur gibi konuk giden
şu küçücük kedi kız bir daha nerede bulunur?
(Eski Bizans şiiri)
Temmuz
Cumartesi: Şehir kalabalık ve kendine çarpıyor.
Pazar: Ada sessiz ama yalandan batıyor.
Pazartesi: Sanki yazın son günü herkes kızıyor.
Salı: Yağmur nerede bir arkadaş daha ölüyor.
Çarşamba: Pul mu yetişir acıya mektup gibi yağıyor.
Perşembe: Bordo mu? Ay çıkınca boyası dökülüyor.
Cuma: Elma çürük, şiir hava gibi bozuyor.
Şiir hangi gündür? 
Kim bilir? 
Yazan bilmiyor.
(Yeni İstanbul şiiri)
Ağustos
Merhamet ayları çoktan geçmiş olmalı
Ağustos merhamet kadar sıcak değilmiş! 
İnsanın kendisiyle arayı açtığı zamanlar vardır
Bir günde olabilir, bir ömürde, fakat
hiç biri hoyrat sayılmaz Ağustos kadar
Bazen bunca uzaklığa bakıp da insanın git diyesi gelir
Ağustos, git ve merhamet dilen zalimliğine şu adı çıkmış Nisandan
Yalnızca bir yaz olsa kaybolan, değil
Merhamet gibi kayıpmış şu Ağustosta şiir…
(Yeni Yaz şiiri)
Eylül
Ha şiir yazmışsın Eylülde
Ha günah işlemişsin
Bence ikisi de bir ve yalnızlık suç gibi işlenir
Eylülse, şiir bekleyebilir
Yazma, ağaca bak
Şiir gazel gibi dökülebilir
Elmalar kızarıyor mu beni güldürme
Güldürme üstüme bir de şu sarışın Eylülü
Şarabın tortusu bordo bir acı
Eylülün sonuysa hiç değişmez
Ezilmiş şiirden ibarettir
(“Defterlerde Kurutulmuş Şiirler’den)
Ekim
Evine dön! Ekimden şiire giderken
Kim bilir kaç boğbozumu? 
(“Yola Dökülenler için Kılavuz’dan)
Kasım
Gidecek başka bir yeri varken Kasıma gelen
kelimelerden şiir olur (ben gelir miydim?) 
Düşecek başka bir şiir varken bana düşen
elmalardan ayrılık olur (bende düşerdim?) 
Isınacak sıcak ruhlar varken benimle üşüyen
renklerden sonbahar olur (beni de yetiştirdiler!) 
Bu şiirin gidecek bir yeri yok,
Kasım gibi kimsesiz dalında bir yaprak gibi, güz
ondan habersiz
üç beş kelimem olsaydı benim de tütseydi ocağım
nice bir iklime düştü ki ruh benden de tesellisiz
(Eski Yahudi Mistik Şiiri)
Aralık
“Eylül toparlandı gitti işte
Ekim filan da gider bu gidişle”
Aralık yoktur Turgut Uyar’da
Ekim gibidir her şey
bence de öyle
Ekim gidiyorsa Aralık niye beklensin ki
Ekimin şiiri var, Aralıksa şiir yerine
bir kere bile geçmesin sokağımızdan kötü şiirler gibi bekletmesin de sonuna dek
Ekim gibi ansızın bitsin ya da bitmeden…
Yarım kalsın! 
Ne kadar yarım kalırsa o kadar şiir
ne kadar Ekim olursa o kadar Aralık
kalır şiire, kaybolalım diye hemen
ve şiirimiz sanki yazılmış gibi önceden
yarısı Ekimden yarısı şiirden yarım Aralık
“Elmanın küçük ve kırmızı olduğu yıl şiir yağmurun yerine yağar ve bordo bir ay kanar bundan aşk yerine…” (Bir Kızılderili Şiiri)
<end>

<start>
Babaannem derdi ki: İnsan kısadır oğlum
ve bilmezden gelir kısalığını, bilseydi
yarışmazdı yollarla, göğe evler yükseltmezdi
Nazlı babaannem sözü de uzatmazdı ısrarı da
az söyler, usul böyle, bir söylerdi bir de
adamın kötüsünü piyade, sözün fazlasını şiir
yaparlar derdi, piyade olduğumu da gördü şiir yazdığımı da
küçücük bir büyük anneydi, onu yitirince
anladım kısacıkmış her şey, insan kısaymış ağaçtan, ikindiden
elmadan, güneşten, kardan, yağmurdan,
gölgemiz bile bizden uzunmuş, ya çocukluk
o da rüyasından kısaymış meğer, sanki altı kardeş
nöbetleşe rüya görsek hepimizden bir çocukluk belki
çıkarmış, bu dünya bir pencere türküsünü söylerdi de
anlamazdık, bu dünyaya alıştık, şimdi zor geliyor
dünyadan gitmek, bazen rüyama geliyor, kısacık
kalıyor, bir gülümseme kadar. çok uzatma diyor
şiiri kimse anlamaz ve ömrün de uzamaz bundan,
insan yanlışlarıyla büyür, aşkı uzun boylu sanırdım
anladım ama ne zaman, harflerinden de kısaymış aşk,
bazen yazıncaya kadar geçiyor, bazen zaman alıyor
aşkı içimizdeki ormandan kurtarmak aşk kısa, şiir uzun,
sözgelimi bir ağaç kaybolsa da orman yine orman,
ya bir harfi kaybolsa, zaten kaç harf ki insan.
<end>

<start>
Güzele bakması sevaptır derler
Güzellere güzel güzel bakmak güzeldir
Güzel yar sevenler cennetlik olur
Güzelinen sohbet etmek güzeldir
Güzelim gün doğar güzel kaşında
Güzelin ince var güzel döşünde
Güzel ile güzel güzel sofra başında
Güzel ile lokma yemek güzeldir
Güzellere bakan gözler ağrımaz
Güzel seven ölür amma çürümez
Ah şu gönlüm güzellerden farımaz
Güzelleri candan sevmek güzeldir
<end>

<start>
Aman dünya ne dar imiş
Dert çekmesi ne zor imiş
İçerimde yarem varmış
Dermanını arar oldum
Bu derdimin dermanını
Kalem yazmaz romanını
Ecel gelmiş can gidiyor
Okur felek fermanını
Dertli dertli gezer oldum
Dertlerimi yazar oldum
Bu derdi ben çeke çeke
Hem canımdan bezer oldum
Alnımda kara yazılar
Ciğerde yare sızılar
Öldüğüme gam yemezdim
Yetim kalacak kuzular
Yarem derin ellemeyin
İyi olur bellemeyin
Şu dermansız dertlerimi
Yavrulara söylemeyin
<end>

<start>
Halime gız çay aşağı gidiyor
Kaşıyınan gözü gel gel ediyor
Kardaşları yanı sıra gidiyor 
Usul boylarına kurban olayım
Sallanda boylarına bakayım 
Gerdanına liraları takayım
Fistan giymiş etekleri göğ idi
Anan yoktu kimden aldın öğüdü
Evvel küçüğü idi şimdi büyüdü
Usul boylarına kurban olayım
Sallanda boylarına bakayım
Gerdanına liraları takayım
<end>

<start>
Hapishanelere attım postumu
Kaybettim yarenimi dostumu
Bütün ahbaplarım bana küstü mü
Yandım mapushane senin elinden
Kurtulaydım gardiyanın dilinden
Hapishane önünde bir derin kuyu
Kuyudan alırlar mahkumlar suyu
Ne gelen var ne giden bütün gün uyu
Yandım mapushane senin elinden
Kurtulaydım gardiyanın dilinden
<end>

<start>
Halimenin aşıkları
Vur zilleri çal kaşıkları
Aman Halimem yandan
Severim seni candan
Kuru fasulya kaynamaz oldu
Halime kız oynamaz oldu
Aman Halimem yandan
Severim seni candan
İki tabak birde kaşık
İşlerimiz hep dolaşık
Aman Halimem yandan
Severim seni candan
<end>

<start>
İki büyük nimetim var
Biri anam biri yarim
İkisine de hürmetim var
Biri anam biri yarim
Ana deyip de geçilmez
O yar anadan seçilmez
İkisine de kıymet biçilmez
Biri anam biri yarim
Birisi var etti beni
Birisi yar etti beni
İkisinin de birdir yari
Biri anam biri yarim
<end>

<start>
İkilik noktası çıksın aradan
Birdir Allah adı hoş dal midir (değil midir) 
İnsanları bir yaratmış Yaradan
İnsanlar hep bir kardaş dal midir (değil midir)
Hep kardaşız birbirimizi sevelim
Hoş dil ile birbirimizi övelim
İkiliği aramızdan kovalım
Eğrinin emeği boş dal midir (değil midir)
Garibin sözleri birlik içindir
Birliğin içinde dirlik içindir
Doğru çalış aileni geçindir
Eğrinin emeği boş dal midir (değil midir)
<end>

<start>
Gözleri kör değil kulağı sağır
Bütün kainatı bilmekte insan
Hayvan cehennemde cezası ağır
Huriler içinde cennette insan
Cennettir bu dünya insan olana
Cehennem de burda hayvan olana
Gönül haktır kıymetini bilene
Onu saygı ile anmakta insan
Temizlenmiş ruhu ak olmuş iken
Allahın katında pak olmuş iken
Ruh can ile can hak olmuş iken
Neden başkasına minnette insan
Şüphesiz Allahın gökler ve yerler
Garip'im biliyor sağırlar körler
Arayan mevlasın bulurmuş derler
Arayıp kendini bulmakta insan
<end>

<start>
(aydost aman)  Irızgım çok deyip mala güvenme oy oy
(aman)  Binip aşk atına da odlara yama oy oy yanma
Nazlı yar yanında kalırım sanma oy oy sanma
Yiğit ölüp nazlı yari kalanlar oy oy kalanlar oy
(aydost aman)  Bir gün alırlar getirirler evinden oy oy
(aman)  Hakkın kelamını da koyma dilinden oy oy dilinden
Kurtuluş yok Ezrailin elinden oy oy elinden
Pençe vurup ciğerini alanlar oy oy alanlar oy
(aydost aman)  Aşığın çeker de gam ile keder oy oy
(aman)  Hakka aşık olan dünyayı nider oy oy nider
Bu dünya fanidir gelenler gider oy oy gider
Götürür azığını orda kalanlar oy oy kalanlar oy
<end>

<start>
Kahveyi kavuranlar
Dumanın savuranlar
Cennet yüzü görmesin
Seveni ayıranlar
Vay vay vay vay
Şen olsun bağlamanın telleri vay
Kahvenin zehirleri
Doyurdu hepimizi
Girdi felek araya
Ayırdı ikimizi
Vay vay vay vay
Şen olsun bağlamanın telleri vay
Kahveyi kaynatırlar
Fincana damlatırlar
Alırlar yari elinden
Garip'i ağlatırlar
Vay vay vay vay
Şen olsun bağlamanın telleri vay
<end>

<start>
Kale kaleye bakar, ben bilmem ayrılık
Bakışların can yakar da gözleri sürmelim
Bakışların can yakar da elleri kınalım
Sen orada durukan, ben bilmem ayrılık
Başka yere kim bakar da gözleri sürmelim
Başka yere kim bakar da elleri kınalım
Hey sürmeli sürmeli, ben bilmem ayrılık
Severken sevdirmeli de elleri kınalım
Severken sevdirmeli de gözleri sürmelim
Kaleden indin imiş, ben bilmem ayrılık
Mendilin dolu yemiş de gözleri sürmelim
Mendilin dolu yemiş de elleri kınalım
Yare saldım yememiş, ben bilmem ayrılık
Gendisi gelsin demiş de gözleri sürmelim
Gendisi gelsin demiş de elleri kınalım
Hey sürmeli sürmeli, ben bilmem ayrılık
Severken sevdirmeli de gözleri sürmelim
Severken sevdirmeli de elleri kınalım
<end>

<start>
Ey erenler hak aşkına
Kalkın semaha dönelim
Gönüldeki dost aşkına
Kalkın semaha dönelim
Dargınlık gitsin aradan
Hoşgörsün bizi yaradan
Üçer beşer bir sıradan
Kalkın semaha dönelim
O yokları var edene
Gerçek halim sır edene
Şükredelim yaradana
Kalkın semaha dönelim
Hak lokmasın yiye yiye
Biz bu deme geldik niye
Allah Allah diye diye
Kalkın semaha dönelim
Aşık olan çalsın sazı
Aysın cümlemizin özü
Hak affetsin hepimizi
Kalkın semaha dönelim
Garip'im döndüm şaşkına
Hak yardım etsin düşküne
Gönüldeki dost aşkına
Kalkın semaha dönelim
<end>

<start>
Kalktı kısmet bu ellerden gidelim
Sizlere bırakak ellerimizi
Eşe dosta gayrı veda edelim
Belki bekler vardır yollarımızı
Ayrılık efkarı serimden getmez
Virane bahçede bülbüller ötmez
Azgındır yaralar melham kar etmez
Kime arzedelim hallerimizi
<end>

<start>
Kar mı yağmış yüce dağlar başına
Merhamet eylemez gözlerimin yaşına
Daha değmemiştim on beş yaşına
Vurdu felek kırdı kollarımı dalımdan
Nerelere gidem arzedeyim halımdan
Şu dünyanın vefasını görmedim
Geçti cahil ömrüm bir murada ermedim
Eller gibi dem-i devran sürmedim
Vurdu felek kırdı kollarımı dalımdan
Nerelere gidem arzedeyim halımdan
<end>

<start>
Kar Yağar Kar Üstüne
Yar Sevmiş Yar Üstüme
Varsın Sevsin Neyleyim
Turp Yemiş Nar Üstüne
Aman Yarim Gez De Gel
Badeleri Söz De Gel
Sarhoşum Ben Çözemem
Düğmelerin Çöz De Gel
Şu Derenin Uzunu
Kıramadım Buzunu
Aldım Türkmen Kızını
Çekemiyom Nazım
Aman Yarim Gez De Gel
Badeleri Söz De Gel
Sarhoşum Ben Çözemem
Düğmelerin Çöz De Gel
<end>

<start>
Yar hoyrata tatlı kelam eyleme
Hoyrat olan dil kıymetini bilemez
Kargayı bağına koyup eyleme
Karga olan gül kıymeti bilemez
Kerem gibi canın nara yakmayan
Mecnun gibi çilesini çekmeyen
Yaraşkına gözyaşları dökmeyen
Ağlamayan sel kıymeti bilemez
Gül cemalin kayıp edip aratma
Şu gönlümün ışığını karatma
Zülüflerin yad ellere taratma
Kul olmayan tel kıymeti bilemez
<end>

<start>
Karlı dağlar geçit vermez olunca
Gidilmez oyare yollar bağlanır
Gül yüzlü sevdiğim elin olunca
Gayri bu ellerde durulmaz dağlar
Dağlar sevdiğim ağlar
Mah cemale telli duvak örtmüşler
Ak ellere al kınalar yakmışlar
Duydum sevdiğimi gelin etmişler
Gayri bu ellerde durulmaz dağlar
Dağlar sevdiğim ağlar
<end>

<start>
Kaşların karasına
Kurbanım arasına
Ancak sen melhem olun
Kalbimin yarasına
Göynümün yarasına
İnce belinden (Yarim) 
Datlı dilinden (Yarim) 
Bir hatıra ver bana
Zülfün telinden (Yarim)
Kaşların kara kara
Açtı bağrıma yara
Başka Doktor istemem
hekim Doktor istemem
Sensin derdime çare
Sensin kalbime çare
<end>

<start>
Kesik çayır biçilir mi
Sular soğuk içilir mi
Bana yardan geç diyorlar
Seven yardan geçilir mi
Ağam desinler desinler
Şeker yesinler
Şu kız şu oğlana
Vurgun desinler
Aman ben yandım
Yandım yandım yandım
Ellerin köyünde
Aldandım kaldım
Ankara'nın tren yolu
Gahi eğri gahi doğru
Canım benim anadolu
Gideyim mi senden gayrı
Ağam desinler desinler
Şeker yesinler
Şu kız şu oğlana
Vurgun desinler
Aman ben yandım
Yandım yandım yandım
Ellerin köyünde
Aldandım kaldım
<end>

<start>
Kibar kızın saçları sallanıyor
Şeker yemiş dudakları ballanıyor
Kibar kızın güzelliği dilleniyor
Geliver geliver geliver
Kibar yarim geliver
O bahçadan o bahçaya yol gider
Kibar kıza deste deste gül gider
Kibar kızı ben severim el ni'der
Geliver geliver geliver
Kibar yarim geliver
<end>

<start>
Baş kaldırdı Yunan durmaz göründü
Ağırbaşlı sabretti durdu Türkiye
Zaptetti Kıbrıs'ı vermez göründü
Bu işi dünyaya sordu Türkiye
Anlattı derdini dünyaya Türkçe
Çaresiz kalınca başına tekçe
Düşündü taşındı mert oğlu mertçe
Yerinde bir karar verdi Türkiye
Kırk milyonuz bir olunca hepimiz
Açıldı Akdeniz'e gemilerimiz
Sarıldı süngüye Mehmetlerimiz
Sonunda zafere erdi Türkiye
Bir Garip aşığım kendi halimde
Adımız söylendi dünya dilinde
Girne Magosa şimdi Türk'ün elinde
Mertliğin gününü gördü Türkiye
<end>

<start>
Kına mı yaktın eline
(Emine ah Emine) 
Geldin gelinlik çağına
(Emine ah Emine) 
İşte sana düğün dernek
(Emine ah Emine) 
Vursun davul çalsın zurna
(Emine ah Emine)
İşte seni seven benim
(Emine ah Emine) 
Senin aşkınla ölenim
(Emine ah Emine) 
Etme bana gel kölenim
(Emine ah Emine) 
Vursun davul çalsın zurna
(Emine ah Emine)
<end>

<start>
Kızılırmak can incitme sen bugün
Mübarek günlerdir sel bayram eder
Kitabın kavlince dağlar al giymiş
Karışmış nergisi çöl bayram eder
Bülbülünen saka ötüşen kuşlar
Geçen üç aylarda hivana başlar
Eser yel eğilir dallar ağaçlar
Eğilmiş secdeye dal bayram eder
Yavru şahin bir kekliği soraklar
Dövünce çıkası göksü yelekler
Cennette huriler gökte melekler
Mahlukat sevinir kul bayram eder
Günüm gitti artık görünmez yolum
Mevlanın aşkına kıbledir yönüm
Daim ağlamaktır şu benim karım
Said ağlamakta el bayram eder
<end>

<start>
Kova kova indirdiler yazıya
Dul ettiler al kınalı tazıya
İş başa düşünce bakmaz kuzuya
Kaç kuzulu ceylan kaç avcı geldi
Avcılar elinde kaç kuzun kaldı
Zalim avcı düşmüş gelir izine
Al kanlar akıtmış iki dizine
Mor sinekler konmuş ah o gözüne
Kaç kuzulu ceylan kaç avcı geldi
Avcılar elinde kaç kuzun kaldı
<end>

<start>
Kurusa fidanım güllerim solsa
Göynümde solmayan gülümsün benim
(canımsın benim) 
Yaprakların gazel olsa dökülse
Daha taze fidan dalımsın benim
Ağarsa saçların belin bükülse
Birer birer hep dişlerin dökülse
(canım dökülse) 
Vücudun kurusa kanın çekilse
Yine şu gönlümün yarisin benim
Bülbülün gül için zar-ı misali
Kerem'in bağrının nar-ı misali
İnler garip gönlüm arı misali
Tadına doyulmaz balımsın benim
<end>

<start>
Mecnun gibi dolaşıyom çöllerde çöllerde
Hayat beni gezdiriyo yel gibi
Ah eder ağlarım gurbet ellerde ellerde
Durmaz akar gözüm yaşı sel gibi
Bir güzelin mecnunuyum evelden
Terkedemem onu gelmiyor elden
Yandım atasına canı gönülden gönülden
Görmesen günlerim uzar yıl gibi
Durmadan haftalar aylar geçiyo geçiyo
Evel benim idi şimdi kaçıyo
Varıp yad ellere de derdin açıyo açıyo
Beni görüp sakınıyo el gibi
<end>

<start>
Bu dünyada yok değilsin
Varsın Mevlana Mevlana
Sen cümlemizin gönlüne
Yarsın Mevlana Mevlana
Gerçekler dünyada ölmez
Her ermiş Mevlana olmaz
Mevlana Mevlana
Can gözü görmiyen bilmez
Sırsın Mevlana Mevlana
Her gönüle bir eşsin sen
Galpde yanan bir aşksın sen
Mevlana Mevlana
Gönlümüze güneşsin sen
Nursun Mevlana Mevlana
<end>

<start>
Başım alıp çıksam bir yüce dağa
Acep bizim eller görünür m'ola
Şu dünyada muradın alanlar
Başka birisine yerinir m'ola
Oy (dağlar)  dağlar dertliler ağlar
Gurbet ellerinde garip olanlar
Ayrılığın acısını bilenler
Ta küçükten öksüz yetim kalanlar
Bayramlar gelse de sevinir m'ola
Oy (dağlar)  dağlar garipler ağlar
<end>

<start>
Bahçadan aşıyo ayvanın dalı
Yüzüme dalandı yazmanın alı
Güzel nedeceksin oy bu kadar malı
İşte görünüyo dünyanın halı
Karadır kaşları sürmeli dayil
El ele verip degmeli dayil
Fırsat elde iken sarmadım yari
Beni öldürmeli dövmeli dayil
<end>

<start>
(aman)  Ben miyim dünyada bir bahtı kara
(aman)  Tabipler derdime bulmadı çare vay çare
(aman)  Muhtaç ettin beni de oy of o zalim kula vay kula
(aman)  Kula muhtaç olmak da oy of zordur Yareden
(aman)  Aradım derdime bir çare yoktur vay yoktur
(aman)  Anladım ezelden böyledir takdir
(aman)  Ele düğün bayram bize mi kahır vay kahır
(aman)  Ne çekilmez kahrın da vardır Yareden
<end>

<start>
(aydos)  Binbir hayalınan doğdum anamdan
Şu fani dünyaya geldim gidiyom
Muradımı alamadım dünyadan
Derdin çeşmesinden doldum gidiyom
(aydos)  Cahil ömrüm geldi geçti yel gimi
Şad olup da gülemedim el gimi
Yaprağı saralmış gonca gül gimi
Daha fidanıhan oldum gidiyom
<end>

<start>
(ay dost)  Bir anadan bu dünyaya gelince
Türlü türlü hayallerim de var idi
Büyüyüp de gendi gendim bilince
Hayal gerçek oldu aşkım yar idi vay vay vay
(ay dost)  Sığdırmadı felek beni cihana
Gönül Mecnun oldu Leyla bahane
Sanki Kerem oldum ben yana yana
Yandı bağrım için için eridi vay vay vay
(ay dost)  Kader dağ başından aşırdı beni
Ayrılık ateşi pişirdi beni
Ahiri gurbete düşürdü beni
Garip ömrüm gurbet elde çürüdü vay vay vay
<end>

<start>
Biter Gırşeeri'nin gülleri biter (efendim) 
Şahıyıp dalında bülbüller öter
Aman aman aman
Sebeb aman aman aman
Ben yandım aman
Güzelleri çok olur ya gendilerine yeter (efendim) 
Güzellerinin gaşı keman görünür
Aman aman aman
Sebeb aman aman aman
Ben yandım aman
Çıhdım yuğsağıne seyreyledim (efendim) 
Al yeşil bahçalı Kaman görünür
Aman aman aman
Sebeb aman aman aman
Ben yandım aman
Hopladım bağdan bağa
Alnım değdi yaprağa
Gız ben seni görmeden
Girmem gara toprağa
<end>

<start>
Bütün ahbaplar ansın adını
Anlayan alırdı onun tadını
Emmisi, dayısı, garip kadını
Döşeyin evleri Hacı geliyor
Bir garip ölümü acı geliyor
Hizmet için nice dağlar aşanı
Keskin'li bilirler Hacı Taşan'ı
Bunca hizmetleri hani, boşa mı
Açılsın meydanlar Taşan geliyor
İnsan hizmetine koşan geliyor
Var mıdır insandan daha üstünü
Bir bilirdi düşmanını dostunu
Diksinler Keskin'e onun büstünü
Açılsın meydanlar Hacı geliyor
Bir garip ölümü acı geliyor
Anam Keskinlidir, babam Kırşehir
Gönülden geldi de eyledim kahır
Saygım var insana evveli ahir
Açılsın meydanlar taşan geliyor
İnsan hizmetine koşan geliyor
<end>

<start>
Terk edeli ceylan şu bizim dağı
Ne laleler açtı ne sümbül bitti
Bozuk viran oldu gönlümün bağı
Ne güller açıldı ne bülbül öttü
Yaralı ceylanım kimler incitti
Yaralı yaralı yaralı ceylanım
Sensin bu dağların meralı ceylan
Bilirim bir bahtı garalı ceylan
Avcılar atıp da vuralı ceylan
Avcılar elinde yaralı ceylan
Al guzunu ceylan gel bizim dağa
Sensin güneş gözlüm gül bizim bağa
Yaralı yaralı yaralı ceylanim
Sensin bu dağların meralı ceylan
Zalim avcılara ben ne söleyim
Herkesi kendine haval eyleyim
Sen olmazsan bu dağları neyleyim
Çekilme ceylanım gel bu garipden
Bir emanetim var al bu garipden
Yaralı yaralı yaralı ceylan
Sensin bu gönlümün meralı ceylan
Yaralı yaralı yaralı ceylanım
Sensin bu dağların meralı ceylan
<end>

<start>
Çiçekler içinde menevşe baştır
Güzeli gösteren göz ile kaştır
Gurbete gidiyom mektup ulaştır
Mektup ile konuşalım bir zaman
Seyretsen de yari gerçek göremen
Tutuşup aşkınla kül olmayınca
İstesen de yare doğru varaman
Gönülden gönüle yol olmayınca
Hasretin çeksen de sevdası hoştur
Güzeli gösteren göz ve kaştır
Sevdası olmayan yürekler boştur
Yarin aşkıyınan dol'olmayınca
Kerem der ki dağ üstüne dağ olmaz
Ah çekenin yüreğinde yağ olmaz
Elin kızı gelip sana yar olmaz
Varıp kapısına kul olmayınca
<end>

<start>
Çoban kavalını dertli çalıyo
Koyunları koygun koygun meliyo
Gül yüzlü yarimi eller alıyo
Çalma çoban kavalını bu günde
Hastadır yarim gönül durmadan inler
Çoban'ın kavalı sinemi deldi
Ağlar iki gözüm ne zaman güldü
Gül yüzlü yarimi yad eller aldı
Çalma çoban kavalını bu günde
Hastadır yarim gönül durmadan inler
<end>

<start>
Dağlar başı karlı olur
Aşıklar efkarlı olur
Beni gurbete saldın
Böyle seven yar mı olur
Ağlarım ağlarım ah
Kaldım gurbette eyvah
Dağlar başı otlu olur
Aşıklar umutlu olur
Sevip sevip ayrılan
En sonunda dertli olur
Ağlarım ağlarım ah
Kaldım gurbette eyvah
<end>

<start>
Dağlar dağladı beni
Gören ağladı beni
Ayırdı zalim felek
Derde bağladı beni
Vay bana vaylar bana
Su vermez çaylar bana
Gitti yarim gelmedi
Yıl oldu aylar bana
Dağı duman olanın
Hali yaman olanın
Uyku girmez gözüne
Gönlü viran olanın
Vay bana vaylar bana
Su vermez çaylar bana
Gitti yarim gelmedi
Yıl oldu aylar bana
<end>

<start>
Uzak yoldan geldim hasretim için
Hani nerde Babam Muharrem nerde
Yaralı Bülbül'üm ses vermez niçin
Yüreği yanığım o Kerem nerde
O garib gönüllüm dertli bakışlım
Feleğin elinde sinesi daşlım
Yüreği yaralım gözleri yaşlım
Gönül evi yıkık viranım nerde
Fet olurdu feryadını dinleyen
Feryadı içinde derdini anlıyan
Kuşlar gimi viranede ünleyen
Ecinnice deli Buranım nerde
Okula gidemedim bu dert benimdir
Hemi benim derdim hem Babamındır
Hemi Babam hemi öğretmenimdir
Garibim dersimi verenim nerde
<end>

<start>
Çıka idim Dinek Dağı salına
At kataydım mal yemezin malına
Sıtkı bütün arkadaşın yoluna
Biz kelleyi verenlerdeniz
Belimizde kılıcımız kirmani
Taşı deler mızrağımız temreni
Düşmana yeke yek varmak zamanı
Hazır ol vaktine diyenlerdeniz
Bineyidim de kıratımın üstüne
Alaydım da martinimi bestime
Gafil varmak bir düşmanın üstüne
Hazır ol vaktine diyenlerdeniz
<end>

<start>
Dinle sana bir sözüm var
Kimseyi hor görme gardaş
Kim nasıldır Allah bilir
Kötüleyip yerme gardaş
Tek Hakim'dir ulu gani
Bir yaratmış seni beni
Veren alır tatlı canı
Ötesini sorma gardaş
Gönül bilmeyenler çoktur
Bilmeyen de gönül yoktur
Bilmiş ol ki gönül haktır
Sakin ol ha kırma gardaş
Kerameti sende bilip
Bilmeden günahkar olup
İnsan doğup Hayvan ölüp
Cehenneme girme gardaş
Bak hayvanların halına
Gitmiş şeytanlık yoluna 
Kaderin garib kuluna 
Başka isim verme gardaş
<end>

<start>
Çarığınan köyünden gelen
Tıp okuyup doktor olan
Hastanın halından bilen
Doktor Mehmet Ali Altın
İnsanlık kaynıyor kanı
Hizmet vermektir her anı
Kardeş bilen tüm insanı
Doktor Mehmet Ali Altın
İnsanlıktır onun yolu
Yüreği insanlık dolu
Kırşehir'in altın oğlu
Doktor Mehmet Ali Altın
O hep insanları sevmiş
Bencilliği çoktan kovmuş 
Sanki hizmet için doğmuş
Doktor Mehmet Ali Altın
Oturup yerinde durmayan
Hiç bir insanı kırmayan
Kimseden çıkar görmeyen
Doktor Mehmet Ali Altın
Köyü Yağmurlu Obası
Nur olsun doğuran anası
Yoksul fakirler babası
Doktor Mehmet Ali Altın
Nice acıları tadan
Acı demiyerek yutan
Lütuftur bize Tanrı'dan
Doktor Mehmet Ali Altın
Garibim iyiliği çoktur
Bartıl yemez yüzü aktır
Bakana yakışan doktor
Sayın Mehmet Ali Altın
<end>

<start>
Cennette yuvanı kurdun 
Yeni yuvan kutlu olsun
Yeni dünyanı da gördün
Yeni yuvan kutlu olsun 
Ömür boyu mutlu olsun
Kutlu olsun kutlu olsun 
Ömür boyu mutlu olsun
Sen verdin kızı oğulu
Yürekleri sevgi dolu
Gönlümüzün mahsun gülü
Yeni yuvan kutlu olsun
Ömür boyu mutlu olsun
Kutlu olsun kutlu olsun
Ömür boyu mutlu olsun
Ben suçlarımı biliyom
Hem ağlıyom hem gülüyom
Sana mutluluk diliyom
Yeni yuvan kutlu olsun
Ömür boyu mutlu olsun
Kutlu olsun kutlu olsun 
Ömür boyu mutlu olsun
<end>

<start>
Sevda olmasaydı da
Gönüle dolmasaydı
Dünya neye yarardı da
Güzeli olmasaydı
Nar tanesi tanesi de
Seviyom nar danesi
Güzellerin içinde de
Sevdiğim bir tanesi
O yar zülfünü tarar da
Gönül dengini arar
Bu dünyada sevmeyen de
Ahrette neye yarar
Nar tanesi tanesi de
Seviyom nar danesi
Güzellerin içinde de
Sevdiğim bir tanesi
Sevda ömür çürüdür
Has bahçenin gülüdür
Sevmeyeni neyleyim de
Sevenim sevgilidir
Nar tanesi tanesi de
Seviyom nar danesi
Güzellerin içinde de
Sevdiğim bir tanesi
<end>

<start>
Naz eyleme bana n'olur
Naz'ına gurban olduğum
Bakışların canım alır
Gözüne gurban olduğum
Canım gurban olsun sana
Gel görüyüm gana gana
Ben oluyum yanağına
Yüzüne gurban olduğum
Sensin şu gönlümün yari
Bağrıma koydun nari
Sallan da gel bana doğru
İzine gurban olduğum
Ne sarayın ne de köşkün
Garip gönlüm sana düşkün
Yüreğim de yanar aşkın
Közüne gurban olduğum
<end>

<start>
Gönül arzeyliyor dostu görmeyi
Engel bırakmıyo buna ne dersin
Eller beğenmezken balı hurmayı
Evdeki tükenen una ne dersin
Kimisi dünyada muradın almış
Kimi zevki sefa keyfine dalmış
Kimi dert elinden çaresiz kalmış
Biçare dolaşır buna ne dersin
Kimi yaptığına öğünür durur
Kimi pişman olmuş döğünür durur
Kimi bağrı yanmış göyünür durur
Kerem gibi yanan kula ne dersin
Kimi datlı dilli güler yüzlüdür
Kimi daştan katı ağır sözlüdür
Sormayın garibi derdi gizlidir
Başındaki binbir hala ne dersin
<end>

<start>
Ne olur sevdiğim bayram
Ayında gel ayında gel
Çıkart keteni gömleği
Soyun da gel soyun da gel
Seherde seyran günüdür
Hem demi devran günüdür
Yar bugün bayram günüdür
Sevin de gel sevin de gel
Aşkın galbimde var deyi
Yanar yüreğim nar deyi
Bir garip yarim var deyi
Övün de gel övün de gel
<end>

<start>
Ne Söyleyim Şu Dünyanın Haline
Dağlar Ayrı Ayrı Çöl Ayrı Ayrı
Şu İnsanlar Bölüşmüşler Dünyayı
Hudut Ayrı Ayrı Yol Ayrı Ayrı
İnsanlık Kastına Silah Yapılmış
Belli İnsanlık Kötülüğe Katılmış
Tetikler Çekilmiş Atom Atılmış
Tetik Ayrı Ayrı El Ayrı Ayrı
O Hak Gökte Güneş Yerde Yar Olmuş
Şüphesiz Ki Her Canlıda Var Olmuş
Neden Kimse Bilmez Çünkü Sır Olmuş
Renk Ayrı Ayrı Dil Ayrı Ayrı
Kulak Vermiş Dört Köşeyi Dinlemiş
Gönül Yarsız Bu Dünyayı Neylemiş
Garip Bülbül Gül Dalına Tünemiş
Dallar Ayrı Ayrı Gül Ayrı Ayrı
<end>

<start>
Şu dünyada muradına ermeyen
Ne yaşamış ne yaşıyor ne yaşar
Sevdiğini sinesine sarmayan
Ne yaşamış ne yaşıyor ne yaşar
Gurbet elde garib olan garibim
Derdin deryasına dalan garibim
Sevdiğinden ayrı galan garibim
Ne yaşamış ne yaşıyor ne yaşar
Yar aşgıynan yanıp bağrı gavrulan
Genç ömrü harman olup savrulan
Sevip sevip sevdiğinden ayrılan
Ne yaşamış ne yaşıyor ne yaşar
Gurbet elde garib olan garibim
Derdin deryasına dalan garibim
Sevdiğinden ayrı galan garibim
Ne yaşamış ne yaşıyor ne yaşar
<end>

<start>
Nedir bu başımda bu sevda nedir of
Yandım ataşana ben kaç senedir
Sevdiğim derman sendedir
Derdimin dermanın ver de öyle git
Gönül mecnun olup çölde geziyo
Halis kalem olmuş kara yazıyo
Gün geçtikçe yaralarım azıyo
Mevlayı seversen sor da öyle git
Bülbül gibi arzum kaldı güllerde
Baykuş gibi öttün viran ellerde oy
Bir garibim kaldım gurbet ellerde
Perişan halimi sor da öyle git
<end>

<start>
Nerde ne arıyon divane gönül
Dinle bir kendini anlamak için
Sen bir ruhsun kalbin ruhuna bağlı
İrade elinde yönlemek için
Tanıyabildin mi sendeki seni
Bütün vücudunu bu nazik teni
Allah şahit etmiş ruha bedeni
Kimseyi kimseden sormamak için
Sana akıl fikir bir mantık vermiş
Seni gözün ile dünyayı görmüş
Allah sevenlerin gönlüne girmiş
Kulundan uzakta durmamak için
Sevip sevilmesi gayet tatlıdır
Garip'im sevgiler farklı farklıdır
Bu hak ruhumuzla irtibatlıdır
Sır etmiş kendini görmemek için
<end>

<start>
Aydos deyince yeri göğü inleden
Muharrem ustaydı bunu dinleden
Gönülü kırmazdı bilerekyen bilmeden
İnsan velisini neyledin dünya
Aydos sazını çalarken kendinden geçen
Gönülden gönüle kapılar açan
Aşkın dolusunu nefessiz içen
Gönül delisini neyledin dünya
Aydos garibim babamdı Muharrem usta
Bilirim aşıktı sevdiği dosta
Sazının emaneti diye en son nefeste
Sazın ulusunu neyledin dünya
<end>

<start>
N'olur gelin n'olur
Öpmeyinen adam mı ölür
(Sarmayınca zabah mı olur) 
Yari gözel olanın
Gözüne uyku mu gelir
Geline bak geline
Gına yakmış eline
Gelin gurban oluyum
Saçıyın tellerine
Gül koymuş gül tasına
Havlunun ortasına
Gelin gurban oluyum
Gaşıyın garasına
<end>

<start>
Öz gönülden gülemeyen
O sen misin o sen misin
Gönülde yar bulamayan
O sen misin o sen misin
Ağlayıp da gülemeyen
Gözyaşını silemeyen
Sevdiğini alamayan
O sen misin o sen misin
Ta küçükken aşka düşen
Aşkın ateşiyle pişen
Sevdiğinden ayrı düşen
O sen misin o sen misin
Sevdiğinden ayrı kalan
Gül gibi sararıp solan
Gurbet elde Garip olan
O sen misin o sen misin
<end>

<start>
O şirin sözlerine
Hayranım gözlerine
Bakma el sözlerine
Gel yanıma gel gel
Aman eller görmesin
Sakın eller duymasın
Gel yanıma gel gel
Tomurcuk nağmelerin
Çözüver düğmelerin
Göreyim siğnelerin
Gel yanıma gel gel
Aman eller görmesin
Sakın eller duymasın
Gel yanıma gel gel
<end>

<start>
Şad olup gülmedim eller içinde
Benim gülüm soldu güller içinde
Bir bahtı karayım kullar içinde
Gitti yarim gurbet elden gelmedi
Gurbete gideni de gelmez diyorlar
Akar gözyaşları dinmez diyorlar
Öksüzler murada ermez diyorlar
Gitti yarim gurbet elden gelmedi
<end>

<start>
Sanki sam yelisin estin bağıma oy
Soldurdun bağımda gülümü kader oy
Düşürdün yolumu gönül dağına dağına oy
Aman aman aman aman belalı kader oy
Aşırdın dağlarda yolumu kader
Ayırdın dağlardan yolumu kader
Yar aşkına gizli gizli ağlarken oy
Hasretinle ciğerimi dağlarken oy
Gönül sazı yar aşkına çalarken çalarken oy
Aman aman aman aman belalı kader oy
Bozma düzenimi telimi kader
Bozma düzenimi belalı kader
Sanki mecnun gibi attın çöllere oy
Düşürdün beni dilden dillere oy
Düşürdün garibi gurbet ellere ellere oy
Aman aman aman aman belalı kader oy
Gelip de sormadın halımı kader
Bir kere sormadın halimi kader
<end>

<start>
Seher vakti çaldım yarin kapısını
Baktım yarin kapıları sürmeli
Boş bulmadım otağının yapısın
Çıkageldi bir gözleri sürmeli
Aslanım eller eller
Kokuyor güller güller
Ne bilsin eller eller
Perişan haller ey
Açtırdım kapıyı girdim içeri
Aklımı başımdan aldı o peri
Dedim sende buldum halis gevheri
Dedi yoh yoh bir mehenge sürmeli
Aslanım eller eller
Kokuyor güller güller
Ne bilsin eller eller
Perişan haller ey
Hep gönüller muradıdır aşığın
Nöbetin bekleyen alır keşiğin
Beklemeli şu sultanın eşiğin
Günde yüzbin kere yüzler sürmeli
Aslanım eller eller
Kokuyor güller güller
Ne bilsin eller eller
Perişan haller ey
Gahi karıştırır kanı yaş ile
Dost bulunmaz hayal ile düş ile
Yetilmez menzile bu gidiş ile
Hemen aşk atına binip sürmeli
Aslanım eller eller
Kokuyor güller güller
Ne bilsin eller eller
Perişan haller ey
<end>

<start>
Seher yeli her yellerin başısın
Sabah olsun tan yerleri ışısın
Çiğ düşsün de gül sineler üşüsün
Yarin ak göğsünü döğ seher yeli
Sen de muradına er seher yeli
Halim arzedeyim selamım götür
Gidersen sılaya var seher yeli
Ne söyler sultanım bir haber getir
Lütfü ihsan eyle oy seher yeli
Sen de muradına er seher yeli
<end>

<start>
Erken düşer de Şeker dağın gırcısı
Çıkar mı yürekten de ah aman oy of ciğer acısı
(aman)  Ağlıyor başucumda da ah zalim
Vay of çifte bacısı
Ağla bacım ağla ben öldüm kalan
Güvenme dünyanın ahiri yalan
Siper almış tuz gölünün yolunu
Ağır yareli'de kaldıramaz ah aman oy of kolunu
(aman)  Evde koydun zalım da
Vay of neyleyim taze gelini
Ağla bacım ağla ben öldüm kalan
Güvenme dünyanın ahiri yalan
<end>

<start>
Sevda gitmiyor serde de amanın Leyla Leyla
Düşürdün beni derde de böyle yarim böyle
Zülüflerin dökülmüşte amanın Leyla Leyla
Al yanağına perde de eyle yarim eyle
Kaşların kara kara da amanın Leyla Leyla
Gözlerin derde çare de eyle yarim eyle
Senin için yanarım da amanın Leyla Leyla
Kerem misali nara da böyle yarim böyle
Garibim böyle yarim de amanın Leyla Leyla
Merhamet eyle yarim de eyle yarim eyle
Suçum nedir bilmiyom da amanın Leyla Leyla
Ne ise söyle yarim de söyle yarim söyle
<end>

<start>
Sevdayı çekip de gönülü bilen bilen
Gönülsüzün kollarında yatmasın aman
Aman yatmasın aman
Neye yarar sevdadan uzak olan olan
Yaşayan ölüdür Allah etmesin aman
Aman etmesin aman
Kerem'den Kamber'den Mecnun'dan beri beri
Sevda çeken bilir gönüllü yari aman
Aman yari aman
Kapını çalmadan ölüm haberi haberi
Sev seveni gözün açık gitmesin aman
Aman gitmesin aman
Aşk irade gönüller Sultan olsun olsun
Gönül aradığını gönlünce bulsun aman
Aman bulsun aman
Dilerim ki herkes Muradını alsın alsın
Zalim felek buna mani olmasın aman
Aman olmasın aman
<end>

<start>
Bir nazar eyledim hoş cemaline
Yaktın bu bağrımı nara sevdiğim
Kemiğim tarak et zülfün teline 
Aklına getirip tara sevdiğim
Dostun bahçesine gül inmeyince
Açılmış goncalar derilmeyince
Yar elinen yaram sarılmayınca
Azar bu sinemde yara sevdiğim
Öz gönülden hiç yüzüme gülmezsen
Eller gibi hiç halımdan bilmezsen
Çaresiz derdime derman olmazsan
Bulunmaz derdime çare sevdiğim
Yandı bağrım yandı yar deyi deyi
Gönül yar istiyor yaram sar deyi
Şurada bir Garip yarin var deyi
Hatırdan çıkarma ara sevdiğim
<end>

<start>
Yüzün güzelliği özün coşkusu
İnsanı var eden sevgidir sevgi
Yaşama sevinci yürek tutkusu
Gönlü yar eden sevgidir sevgi
Sevgi dolsun badelere içelim
Sevgiler ekelim sevgi biçelim
Sevgi dünyasına yalan giremez
Sevgiyi bilmeyen dosta eremez
Perdelidir dostluk herkes giremez
Perdeyi kaldıran sevgidir sevgi
Sevgi dolsun her nefeste içelim
Sevgiler ekelim sevgi biçelim
<end>

<start>
Yüzün Güzelliği Özün Coşkusu
İnsanı Var Eden Sevgidir Sevgi
O Dostun Cemali Yürek Tutkusu
Gönülü Yar Eden Sevgidir Sevgi
Sevgi Dolsun Badelere İçelim
Sevgiler Ekelim Sevgi Biçelim
Sevgi Dolsun Her Nefeste İçelim
Sevgiler Ekelim Sevgi Biçelim
Sevgi Dünyasına Yalan Giremez
Sevgiyi Bilmeyen Dosta Eremez
Perdelidir Dostluk Her Can Göremez
Perdeyi Kaldıran Sevgidir Sevgi
<end>

<start>
Anavatanımsın baba yurdumsun
Ozanlar diyarı şirin Kırşehir
Uzak kaldım gurbet elde derdimsin
Hasretin bağrımda derin Kırşehir
Kimi engin kimi yüksek evlerininen
Kimi fakir kimi zengin beylerininen
Kazaların nahiyelerin köylerininen
Gönlümün içinde yerin Kırşehir
Feleğin yazdığı kara yazıynan
Çok yürüdüm bağrımdaki sızıynan
Kara kaşlarıynan kara gözünen
Aşık ettin beni birin Kırşehir
(Yaktı bu ağrımı birin Kırşehir)
Garibim engince gönüller alan
Aşkı feryadıynan sazını çalan
Ozanlar içinde pirimiz olan
Muharrem ustadır erin Kırşehir
<end>

<start>
Yare gidem yare gidem 
Yareliyim nere gidem
Bu derdimin dermanını 
Almaya ben yare gidem
Saçlarını ben öreyim
Buna dayanmaz yüreyim
Vermem seni ezraile
Ben öleyim ben öleyim
Yar elinden yar elinden
Yareliyim yar elinden
Dermansız bir derde düştüm
Dermanı var yar elinden
<end>

<start>
Yine bir hal oldu garip gönlüme
Bu dünya başıma dar oldu gitti
Attı kısmet bizi gurbet ellere
Her günüm her anım zar oldu gitti
Yüreğime ateş düştü yanarım
Mecnun gibi Leyla diye ağlarım
İlkbaharda viran oldu bağlarım
Goncanın etrafı har oldu gitti
<end>

<start>
Su gelir millendirir aman
Çayırı çillendirir
Senin şu bakışların
Ahrazı dillendirir
Gitme uzak yollarına
Gurban olduğum
Datlı söyler dillerine
Hayran olduğum
Su gelir daşa değer aman
Kiprikler kaşa değer
Merak etme sevdiğim
Bir gün baş başa değer aman
<end>

<start>
Suda balık oynuyor
Canım sana kaynıyor
Düştüm merhametsize
Hiç halimden bilmiyor
Leyli leyli köylü kızı
Sen allar gey ben kırmızı
Yine doğdu tan yıldızı
Doğmaz olsun tan yıldızı
Suda balık yan gider
Açma yaram kan gider
Açma güzel sineni
Cahilim aklım gider
Leyli leyli köylü kızı
Sen allar gey ben kırmızı
Yine doğdu tan yıldızı
Doğmaz olsun tan yıldızı
<end>

<start>
Son bakışım Toklumen'in köyüne
Ağlayarak indim ırmak kıyına
Kan gibi akıyor baktım suyuna
Ağla anam kaderime yazıma
Hem canıma kıydım hem de kuzuma
Ecel geldi alamadım öğüdü
Analığımın hiç insafı yok idi
Kınaman komşular derdim çok idi
Ağla anam kaderime yazıma
Hem canıma kıydım hem de kuzuma
Boytaşından atladım yukaya çıktım
Şu yalan dünyaya bir daha baktım
Hacer yavrum için bir eyvah çektim
Ağla anam kaderime yazıma
Hem canıma kıydım hem de kuzuma
Hacer'i bağrıma bastım ağladım
Göz yaşıyla kekilini yağladım
Ben yavrumu sağ koluma bağladım
Ağla anam kaderime yazıma
Hem canıma kıydım hem de kuzuma
İçme anam içme ırmağın suyun
Hiç dönüp dolaşma kenarın kıyın
Kurban bile olmaz kuzulu koyun
Ağla anam kaderime yazıma
Hem canıma kıydım hem de kuzuma
Gelin helallaşın eşim yoldaşım
Emmim oğlu Bekir bir tek kardeşim
Her gece karalı görüyom düşüm
Ağla anam kaderime yazıma
Hem canıma kıydım hem de kuzuma
Bıraktım bacılarım gidiyom sizi
Kader böyle imiş unutman bizi
Ne çare takdirde bu imiş yazı
Ağla anam kaderime yazıma
Hem canıma kıydım hem de kuzuma
Ağla anam ağla bu dünya fâni
Şâd olup ta gezemedim cihanı
Bu derdimi destan eylesin Kani
Ağla anam kaderime yazıma
Hem canıma kıydım hem de kuzuma
<end>

<start>
Bugün bana bir hal oldu
Yardan kara haber geldi
Bu haber bağrımı deldi
Bir de duydum Menom öldü
Sevdiydik birbirimizi
Açamadık sırrımızı
Babalar haldan anlamaz
Duysa öldürürdü bizi
Büyümüş gelinlik olmuş
Hasretinden rengi solmuş
Gizli dertten hastalanmış
Bir de duydum Menom ölmüş
Yalandır bu dünya yalan
Var mıdır muradın alan
Cennet yüzünü görmesin
Sevenlere mani olan
İnsanoğlu hiç mi idi
Öksüz sevmek suç mu idi
Biz de murada erseydik
Garip olmak suç mu idi
<end>

<start>
Zaman sana uymaz boşa çalışma
Gel gardaş zamana uymasını bil
El aklıynan gezip boşa dolaşma
Gel gardaş zamana uymasını bil
Dost dost dost dost dost
Biraz da kendine gelmesini bil
Dost dost dost dost dost
Gel gardaş zamana uymasını bil
Dost dost dost dost dost
Her yörüyen il eline gidiyo
Bilmem okudun mu ilim ne diyo
Dedesini torunları ye diyo
Gel gardaş zamana uymasını bil
Dost dost dost dost dost
Çocuğun yüzüne gülmesini bil
Dost dost dost dost dost
Gel gardaş zamana uymasını bil
Dost dost dost dost dost
Datli gonuş dinlesinler sözünü
Gül ki gören seyresin yüzünü
Zaten hak biliyo senin özünü
Gel gardaş zamana uymasını bil
Dost dost dost dost dost
Aynı hakkın eşit olmasını bil
Dost dost dost dost dost
Gel gardaş zamana uymasını bil
Dost dost dost dost dost
Cehalet şu bana neler eylidi
Boş yere bağladı boşa eyledi
Garip bu sözleri sana söyledi
Gel gardaş zamana uymasını bil
Dost dost dost dost dost
Sana söylenenin duymasını bil
Dost dost dost dost dost
Gel gardaş zamana uymasını bil
Dost dost dost dost dost
Biraz gulak verip duymasını bil
Dost dost dost dost dost
<end>

<start>
Bak câm-ı ‘ayşa âyine-i pür-safâ budur 
Gel gör habâb-ı sagarı necm-i hüdâ budur
La’l-i nigâra cân disem isbâta kâdirin 
Erbâb-ı ‘aşk öñinde bu gün müdde’â budur
Göñlüm akıtdı şimdi beni turmaz agladur 
Ol şûh-ı dil-sitân ile hep mâ-cerâ budur
Dil mûy-ı yâri memleket-i Çîne beñzedür 
İller sevâd-ı mülk-i Huten dir hatâ budur
Agyâr diñler oldı pes-i perdeden bizi 
‘Âlemde ehl-i ‘aşka görinmez belâ budur
Âheng-i âhı turma hemân eyle ey göñül 
Sâz u nevâ-yı ‘aşka münâsib hevâ budur
Bâkî kelâmı cümleden a’lâ edâ eder 
Hakk-ı suhanda hâsıl efendi edâ budur
<end>

<start>
Zahm-ı sînem ol gözi mekkâre gâyet hoş gelür 
Yara açarsam revâdur yâre gâyet hoş gelür
Tûtiyânuñ minnetin kehhâl kahrın çekmeden 
Hâk-pâyuñ dîde-i hûnbâra gâyet hoş gelür
Eylese cevr ü cefâ mihr ü vefâdur gâyeti 
Hak budur kim ‘âşık-ı gam-hvâra gâyet hoş gelür
Bir ‘aceb dârü’ş-şifâdur kûyı derd ehline kim 
Anda hep nâ-hoş varan bî-çâre gâyet hoş gelür
Câna râhatdur ser-i kûyuñda âh itdükleri 
Ol hevâlar Bâkî-i bimâra gâyet hoş gelür
<end>

<start>
Açıl bâguñ gül ü nesrîni ol ruhsârı görsünler 
Salın serv ü sanavber şîve-i retfârı görsünler
Kapuñda hâsıl itdi bu devâsuz derdi hep göñlüm 
Ne derde mübtelâ oldı dil-i bîmârı görsünler
Açıldı dâglar sînemde çâk itdüm girîbânum 
Mahabbet gül-şeninde açılan gül-nârı görsünler
Ten-i zârumda pehlûm üstühânı sayılur bir bir 
Beni seyr itmeyen ahbâb mûsîkârı görsünler
Güzeller mihri-bân olmaz dimek yañlışdur ey Bâkî 
Olur va’llâhi bi’llâhi hemân yalvarı görsünler
<end>

<start>
Piyâle husrev-i mülk-i gama tâc-ı Keyânîdür 
Hum-ı mey pâdişâh-ı ‘aşka genc-i husrevânîdür
Dahı Cemşîdi yâd eyler gözinden kan döker meclis 
Mey-i gülgûn sirişki câm çeşm-i hûn-feşânıdur
Leb-â-leb câm-ı dil hûn olsa tañ mı bezm-i fürkatde 
Güzeller ‘aşkına nûş itmek içün dûstgânîdür
İşigüñde beni ey meh bulur bir gün ‘adû nâ-geh 
Kazâ-yı âsmânîdür belâ-yı nâ-gehânîdür
Bahûr-ı micmer-i hüsn ü bahâdur hâl-i ruhsâruñ 
Anuñ ol halka halka turra-i müşgîn duhânıdur
Çerâgı mâh-ı enverden yakar ol ‘ârız u gerden 
Girîbânuñ senüñ bezm-i letâfet şem’dânıdur
Safâ-yı şi’ir-i Bâki bâ’is-i mihr ü mahabbetdür 
Bu Âb-ı zindegânî ol hayât-ı câvidânîdür
<end>

<start>
Mihr-i ruhuñla dilde kimüñ tâze dâgı var 
Tâb-ı çerâg-ı şems ü kamerden ferâgı var
Zülfüñ hamında haddüñi hûrşîde virmezin 
Şem’i n’ider şu kimse k’anuñ şeb-çerâgı var
Âh itme na’l-i esbi nişânın görüp dilâ 
Şâyed kimesne işide yirüñ kulagı var
Lâle çemende başı açuk kıpkızıl deli 
Sevdâ-yı hâl-i yâr ile muhtel dimâgı var
Câm-ı şarâb-ı nâb gibi dil-rübâ kanı 
La’lîn tutagı dür dişi gülgûn yañagı var
Bâkî gözinden eyle hazer sorma leblerin 
Zinhâr gâfıl olma şarâbuñ yasagı var
<end>

<start>
Nihâl-i kâmetüñ hakkâ ‘aceb nahl-i dil-ârâdur 
Egerçi kaddüñ a’lâ kâkülüñ a’lâdan a’lâdur
Çerâg-ı hüsnüñüñ nûrı fürûg-ı şem’-i kâfûrî 
Nigâr-ı ‘anberîn-gîsû nihâl-i sîm-sîmâdur
Beyâz-ı safha-i ruhsâruñ üzre zülf-i pür-çînüñ 
Misâlin görmemişdür kimse bir tugrâ-yı garrâdur
Gedâ-yı bî-ser ü pâyı semend-i nâza çignetme 
İñende hüsne magrûr olma sultânum bu dünyâdur
Kenâr-ı bahr-i nazma yine dürler dizmiş ey Bâkî 
Sütûr-ı defter-i şi’rüñ meger emvâc-ı deryâdur
<end>

<start>
Lâleler bezm-i çemende câm-ı ‘işret gösterür 
Devletinde husrev-i gül ‘ayşa ruhsat gösterür
Mevsim-i gül ‘îd ile yâr u musâhib düşdiler 
Bir birine iki dil-berdür mahabbet gösterür
‘Îdgehde varalum dûlâba dil-ber seyrine 
Görelüm âyîne-i devrân ne sûret gösterür
Kaddüñe kul olmaga gelmiş dizilmiş karşuña 
Servler turmış çemen sahnında kâmet gösterür
‘Âşıkı bî-sabr u ârâm eyleyüp seyyâh ider 
Memleket seyr itdürür ‘aşkuñ vilâyet gösterür
Bî-sütûn-ı gamda Bâkî seng-i mihnet kesmede 
Şöyle üstâd oldı kim Ferhâda san’at gösterür
<end>

<start>
Ruhuñ âteş hat u hâlüñ bahûr-ı misk ü ‘anberdür 
Ham-ı zülf-i siyâhuñ halka halka dûd-ı micmerdür
Benüm dûd-ı kebûd-ı nâr-ı âhum başdan aşmışdur 
Senüñ zülf-i siyâhuñ ayaguñla bas ber-â-berdür
Düşüp ol kadd-i bâlâdan döşenmiş hâk-i râh üzre 
Mu’anber zülfi gûyâ sâye-i serv ü sanavberdür
Göñül tîg-i müjeñden yüz çevürmez ey gözi âhû 
O bir şemşîr-i bürrâna varur şîr-i dil-âverdür
Zer-i hâlis gibi rengîn olup gitmekde eş’âruñ 
Elüñde hâme ey Bâkî meger kibrît-i ahmerdür
<end>

<start>
Cûybâr-ı vâdî-i gam eşk-i çeşm-i ter yiter 
Rûy-ı zerd ol cûybâra berg-i nîlûfer yiter
Agzı la’lîn hokka yâkût-ı müferrih lebleri 
Cevherî terkîb isterseñ leb-i dil-ber yiter
Hvâce ursun başına destâr-ı mermerşâhîyi 
Lâubâlî ‘âşıkuñ farkında bir sâgar yiter
Pâdişâh-ı ‘aşka besdür gûşe-i külhan serîr 
Bister-i sincâb ise maksûd hâkister yiter
Bâkıyâ meyi eylemez ârâyiş-i dünyâya dil 
Rûy-ı zerd ü gevher-i eşküm zer ü zîver yiter
<end>

<start>
Turmaz yanumda hançerini vasf ider nigâr 
Ya’nî baña tokındurur ol şûh-ı şîvekâr
Gâyetde teşne idi göñül âb-ı vasluña 
Susızlıgını kesdi o şemşîr-i âbdâr
Zülfi elinden almaga cân-ı belâ-keşi 
Boynın kulagın öpdi girîbân u gûşvâr
Yâkût u la’li bir birine urdı lebleri 
İdüp nisâr sözde nice dürr-i şâhvâr
Haylî dimâg bagladı ‘âlemde Bâkıyâ 
Hâl-i nigâra beñzeyeli nâfe-i Tatâ
<end>

<start>
Zülfüñ ki târ-ı eşk-i firâvâne sarmaşur 
Sünbüldür ol ki rişte-i bârâne sarmaşur
Hoş geldüñ ey nesîm-i sabâ merhabâ diyü 
Bâd-ı bahâra turra-i cânâne sarmaşur
Göñlin o zülfe beste kılan cân-ı nâ-tevân 
Ol riştedür ki deste-i reyhâne sarmaşur
Zülfüñ gamını vasf idemez bî-hüşân-ı ‘aşk 
Mânend-i şâne dilleri mestâne sarmaşur
Meydân-ı ‘aşk içinde ölümden kaçan kaçar 
Dîvâne dil ki merg ile hasmâne sarmaşur
Âhum yili çıkardı sipihri hevâlara 
Mânend-i gird-bâd ki ‘ummâne sarmaşur
Ol kâmet üzre zülf-i semen-bûya beñzedi 
Şol yâsemen ki serv-i hırâmâne sarmaşur
Pehlûya çekse tîguñi Bâkî safâ bulur 
San sâde-rûy dil-ber-i ‘uryâne sarmaşur
<end>

<start>
Ruhuñ ey gonca-dehen berg-i gül-i hod-rûdur 
Dir gören zülf-i siyehkâruñ içün şeb-bûdur
Ruhlaruñdan ne ‘aceb bûse temennâ kılsam 
Ey lebi gonca ‘izâruñ gül-i şeftâlûdur
Gerçi hâl u hatuñ âşüftesi çokdur ammâ 
Beni dîvâne kılan silsile-i gîsûdur
‘Âşıkuñ ka’r-ı yem-i gussa-i hicrânuñda 
Sadef-i dîde-i gam-dîdesi pür-lü’lûdur
Şol kadar cevr ider oldı baña çarh-ı bed-mihr 
Sanki bir dil-ber-i meh-rûy u hilâl-ebrûdur
N’ola meyi itseler eş’âruna erbâb-ı safâ 
Bâkıyâ şi’r degüldür bu bir akar sudur
<end>

<start>
Riyâz-ı hüsnde olmış o la’l-i nâb lezîz 
Cihân içinde bilürsin olur şarâb lezîz
Dem-i visâlde hoşdur yüzüñ görüp ölmek 
Bahâr günleri olur seherde hvâb lezîz
Cefâ-yı yâr ile mu’tâd olıncadur müşkil 
‘Azâb ‘azb olur âhir gelür ‘itâb lezîz
Ne deñlü şerbet ile yaraşursa her ni’met 
Şarâb-ı telh ile olur begüm kebâb lezîz
Gazellerüñde lebi vasfın eyle ey Bâkî 
Şekerle olsa bilürsin olur hoş-âb lezîz
<end>

<start>
Nâz ile ‘âşıka kılmazsın dâd 
Hey elâ gözlüm elüñden feryâd
Var ise çekmege her bâr-ı gamuñ 
Har gibi oldı rakîbüñ mu’tâd
Yüri ey serv-i ser-efrâz yüri 
Kad-i bâlâña irişmez şimşâd
Bulmasun kimse kusûrum dir iseñ 
Eyleme kasr-ı cefâyı bünyâd
Hâk-i râhuñ ideyin âhumla 
Rûzgâr içre gamuñla ber-bâd
Şi’r-i Bâkîye nazîr olmaz hiç 
Fenn-i ‘aşk içre olupdur üstâd
<end>

<start>
Ey dil gerekse vâsıta-i devlet-i ebed 
Olmaz nigâruñ işigi taşı gibi sened
Nâ-dân elinden alma eger irse destüñe 
Şeh-bâz-ı âşiyâne-i devlet yeden bi-yed
Gösterdi gâh zülfi karasın gehî kaşın 
Deryâ-yı hüsn-i dûst ‘ayân itdi cezr ü med
Derd-i mahabbet eylese cismi ‘aceb mi zerd 
İksîr-i ‘aşk-ı pâk ile altun olur cesed
Âyîne gibi halka mürâ’îlik eylemez 
Bâkî safâ-yı hâtır ile geydi bir nemed
<end>

<start>
Ne devrân muvâfık ne tâli’ müsâ’id 
Kolın boynuma salmaz ol sîm- sâ’id
Zamîrin şikest itme erbâb-ı ‘aşkuñ 
Yine saña râci’ yine saña ‘â’id
Yiter kirpügüm kûy-ı ‘aşkuñda cârûb 
Üzilsün kesilsün hemân rîş-i zâhid
Ferâgat güzel sevmeden tevbe meyden 
Zehî re’y-i bâtıl zehî fıkr-i fâsid
Sözinden ne gam Bâkıyâ müdde’înüñ 
Sana mâ’il olınca ‘âlemde şâhid
<end>

<start>
Kûh-ı ‘aşkuñda olursam Ferhâd 
Acıyup eyleye şîrîn lebi dâd
Baglar Sünbülede ey meh-rû 
Vasf-ı zülfüñdeki şi’rüm üstâd
Dil ceres gibi Hicâz-ı kûyuñ 
Yâd idüp turmadın eyler feryâd
Oñmasun bitmesün ey serv-i revân 
Göreyin bâg-ı cihânda şimşâd
Dâne-i hâl-i siyâh ey Bâkî 
Hirmen-i ‘ömrümi itdi ber-bâd
<end>

<start>
Eylesün la’lini dermân dil-i bîmâra meded 
Dûstlar işte ben öldüm baña bir çâre meded
Zahm-ı sînemden okuñ pârelerin hep alma 
Tursun Allâhı severseñ hele bir pâre meded
Güher-i câmı yitürdük bizi gam öldüriyor 
Sâkıyâ gel bulı vir kanda ise ara meded
İhtirâz itmedüñüz aldılar elden câmı 
Vâkıf itmeñ sakınuñ kimseyi esrâra meded
Gice tenhâ işigi hâkine yüzler süreyin 
Sakınuñ kimse haber virmesün agyâre meded
Mededüñ kalmadı feryâd u figân eyleyecek 
Saña kimden ire ey Bâkî-i bî-çâre meded
<end>

<start>
Kıldı âfâkı münevver tal’at-ı rahşân-ı ‘îd 
Halka dîbâlar geyürdi mâh-ı nûr-efşân-ı ‘îd
Câme-i dîbâ ile tâvûs-ı zerrîn-bâldür 
Dil-rübâ kim eyler ol reftâr ile cevlân-ı ‘îd
Ayaguñ tozıyla vezn itmez birin ehl-i nazar 
Toptolu Yûsuf-likâlarla bu gün mîzân-ı ‘îd
Salınur her şâh-ı gül nâzük nihâl-i ergavân 
Bâg-ı cennetden nişan virdi bahâristân-ı ‘îd
Sâkıyâ rıtl-ı girân eksük gerekmez aradan 
Yahşı agırlanmak ister hâsılı mihmân-ı ‘îd
Şimdi tîg-i cevr ile öldürme kurbân oldugum 
‘Îd-ı Edhâ geldüginde idesin kurbân-ı ‘îd
‘Âşıka ihsân ise maksûd elüñde dûstum 
Dest-bûsuñdur muhassal Bâkîye ihsân-ı ‘îd
<end>

<start>
Gerdûn-ı dûna ‘âkil iseñ kılma i’timâd 
Dönsün piyâle Devr-i Kamerden budur murâd
Sâkî şarâb rûşen imiş çün revân-ı Cem 
Câm-ı sabûhı güldürelüm k’ola rûhı şâd
Sûfî safâ-yı câm ile dilden keder gider 
Rindân-ı sîne-sâf ile gel eyleme ‘inâd
Lâyık budur ki biz kılavuz cürme i’tirâf 
Vâbeste-i ‘inâyetidür mebde’ü me’âd
Fikr-i me’âl ü zikr-i me’âd eylemez gibi 
Ol sûret-i salâha giren mebde’-i fesâd
Bâkî kifâyet eyler işâret efendüñe 
Mahlas yerine yazdurasın ahlasu’l-’ibâd
<end>

<start>
Leb-i handânuñ ile kılduñ yâd 
Eyledüñ mürdelerüñ rûhını şâd
Beni yâd eyledüñ ihyâ itdüñ 
Öldiler gitdiler ammâ hussâd
Tîg-i hecrüñle ber-â-ber kıldı 
Nâvek-i gamzelerüñ zahmı ziyâd
Yüri ey serv-i ser-efrâz yüri 
Kad-i bâlâña irişmez şimşâd
Kâmetüñ kullugına düşmeyicek 
Olmadı serv-i hırâmân âzâd
Bâkîye emr nedür sultânum 
Saña kul oldı mutî’ ü münkâd
<end>

<start>
Bulmag isterdi ‘aşk içinde murâd 
Yâr-ı Şîrîn degül midür Ferhâd
Defter-i fazl u dâniş evrâkın 
Sarsar-ı âhum eyledi ber-bâd
Günbed-i çarh u şu’le-i âhum 
Tîg-i elmâs u migfer-i pûlâd
Şeş-der-i gamda zâr kaldı göñül 
Olmadı vuslatuñ kapusı güşâd
Bâkî hecrüñ gamıyla cân virdi 
Dâd ey pâdişâh-ı ‘âlem dâd
<end>

<start>
Feryâduma irmezse n’ola ol boyı şimşâd 
Kûyında feleklerden aşar nâle vü feryâd
Devrüñde güle niçün olur bende benefşe 
Üstine kılıçlar mı tutar sûsen-i âzâd
Bir gonca benefşe koparup tâcına sokmış 
Taglarda külüng atdugı dem başına Ferhâd
Eşkâl-i vefâ resmi kabûl itmede kalbüñ 
Âyînedür ammâ begüm âyîne-i pûlâd
‘Ahdüñde eger ‘âleme bir dahıgelürse 
Kullıklar ider sen yüzi hûrşîde Ferahşâd
İbrâmı gel ey sâkî-i gül-çihre ko sen de 
Almışdur olan ‘aklumuz ol şûh-ı perî-zâd
Rengîn ider evsâf-ı ruhuñ hâme-i Bâkî 
Ol sûreti virmez sanemâ nakşına Bih-zâd
<end>

<start>
İtdi şikâr göñlümi bir şûh-ı şeh-levend 
Müjgânı tîr ü kaşı kemân turrası kemend
Bâzârlarda başladı nahli tonatmaga 
Dil baglayalı kâmet-i zîbâña nahl-bend
Bu cism-i zerd ü zâr u nizâr ile nice bir 
Yanam firâkuñ âteşine nitekim sipend
Her dûna şâh-ı gül gibi meyl itme dûstum 
Düşmez giyâha hem-ser ola serv-i ser-bülend
Telh-i şarâb-ı gussa-i devrânı def’ ider 
Şîrîn lebin dehânuma alsam niteki kand
A’dâ yanuñda hurrem u handân u şâdmân 
Bâkî gamuñda zâr u dil-efgâr u derdmend
<end>

<start>
Baña ‘arz itmesün mihr-i seher ruh 
Degül haddüñ gibi ferhunde ferruh
Katı açılmasun devrüñde gonca 
İñen ‘arz itmesün gül-berg-i ter ruh
Alınmazdı göñül yâr olmayaydı 
Ser-i zülfüñ gibi kec-bâze ger ruh
Tarâvet kesb ider olsañ ‘araknâk 
Olur berg-i semenden tâzeter ruh
Dil-i Bâkî nice âbâd olur kim 
Yıkar ol gamze-i fettân yakar ruh
<end>

<start>
Pür olup devr idicek meclis-i mestânı kadeh 
Çarh olur halka-i rindân meh-i tâbânı kadeh
Felek-i ‘işrete bir ahter-i ferhunde iken 
Yine Mirrîh-sıfat turma döker kanı kadeh
Meclis-i mey ki bedenlerle hisâr olmışdur 
Şehr-i ‘işretdür anuñ âfet-i devrânı kadeh
Devr-i meclis ki safâ câmi ‘inüñ çenberidür 
Âb-ı rengîn ile kandîl-i fürûzânı kadeh
Yaraşur halka-i rindâna disem ey Bâkî 
Hâtem-i Cemdür anuñ la’l-i Bedahşânı kadeh
<end>

<start>
Göstermeseydi bâdesini sâgar-ı zücâc 
Zevk itmez idi bezm-i safâdan göñül mizâc
Bî-derd olana eylemede turmadın devâ 
Ol cân tabîb hastesine eylemez ‘ilâc
Bir pâre nân-ı huşk ile ‘ömrüñ geçerse ger 
Açma bu râzı kimseye ‘arz itme ihtiyâc
Mecnûnı gör ki komadı ‘aşkını Leylînüñ 
Nâmûs u nengi kodı vü terk itdi taht u tâc
Hayretde kaluram göricek Bâkî nergisi 
Bunca zer ile ayagı gûr içre gözi aç
<end>

<start>
Gel ey dil halka-i müşgîn-i zülf-i pür-şikenden geç 
Düşersin dâm-ı tezvîre reh-i mekr ü fitenden geç
Saña cây-ı hırâm ey nahl-i bâlâ gül-şen-i cândur 
Nesîm-i nev-bahârî gibi gel sahn-ı çemenden geç
Neden bu menzil-i hâkîde ârâm ihtiyâr itmek 
Senüñ cândur yirüñ ey tîr-i dil-ber sen bedenden geç
Bu bâzâr içre düşmez dâne-i eşküm gibi gevher 
Gel ey cân riştesi şimden girü dürr-i ‘Adenden geç
Kemend-i zülfı ey Bâkî saña çok bend geçmişdür 
Velî sen gamze-i hûn-rîzi cevrin gör geçenden geç
<end>

<start>
Gözüm yaşına ol la’l-i leb-i sîr-âb olur bâ’is 
Dem-â-dem kana ey sâkî şarâb-ı nâb olur bâ’is
Semâ’a girse n’ola câm-ı meyden zâhid-i hüşyâr 
Ki raks-ı zerreye hurşîd-i ‘âlem-tâb olur bâ’is
Sürâhî nâlesin artursa n’ola câm-ı sahbâdan 
Figân-ı ‘andelîbe çün gül-i sîr-âb olur bâ’is
Firâk-ı dürr-i dendânuñla cârî gözlerüm yaşı 
Bu bahr-i bî-kerâna ol dür-i nâ-yâb olur bâ’is
Vücûdum hânesin seyle virür Bâkî gözüm yaşı 
Fenâ-yı dâr-ı bî-bünyâduma bu âb olur bâ’is
<end>

<start>
Şöhret-i hüsnüñe erbâb-ı suhandur bâ’is 
Revnak-ı bezm-i güle mürg-i çemendür bâ’is
Nahl-i zîbâ ile nâzük tenidür meyle sebeb
Ne kad-i serv ne sîmâ-yı semendür bâ’is
Girye kılsam ne ‘aceb hâk-i rehinden dûram 
Hep garîb aglamaga hubb-i vatandur bâ’is
Perde-i nâleleri çıksa Hüseynîye n’ola 
Dili zar itmege ol vech-i hasendür bâ’is
Tûtîyi lezzet-i guftârı giriftâr eyler 
Derd ü gam çekmege Bâkîye bu fendür bâ’is
<end>

<start>
Gubâr-ı hattuñ olmaz çünki hayrân olmaga bâ’is 
Nedür la’l-i lebüñ çak böyle handân olmaga bâ’is
Hevâ-yı zülfi kılmışdur seni ey ebr âvâre 
Gözüñ yaşı budur seyl-i fırâvân olmaga bâ’is
Olurken rûz u şeb hem-sâye ol ruhsâr-ı zîbâya 
Nedür zülf-i dil-âvîzüñ perîşân olmaga bâ’is
Yakarlar hep fetîl-i dâg olur destâr ile câme 
Budur abdâllar ‘aşkuñda ‘uryân olmaga bâ’is
Meger başuñ ser-i kûyında tûp olmak hevâsıdur 
Dem-â-dem Bâkıyâ koluñda çevgân olmaga bâ’is
<end>

<start>
Yaşumuz dökmege ol dürr-i ‘Adendür bâ’is 
Göñlümüz düşmege ol çâh-ı zekandur bâ’is
Turra-i tâli’umuñ böyle perîşanlıgına 
Yine ol zülf-i pür-âşûb u fitendür bâ’is
Sünbülüñ niyyetidür başuma sevdâ getüren 
Çekdügüm mihnete göñlümde bitendür bâ’is
Rûh-ı pâk ol yirüñ eflâk ola mânend-i Mesîh 
Kalmaga hâk-i mezelletde bu tendür bâ’is
Kafes-i gamda yatur tûti-i tab’-ı Bâkî 
Çekdügi kahra anuñ lutf-ı suhandur bâ’is
<end>

<start>
La’lüñle câm yok yire eyler müdâm bahs 
İzhâr-ı hak degülse garaz hod harâm bahs
Üstâd eline girmedi nâ-puhtedür henûz 
Nâzük tenüñle eylemesün sîm-i hâm bahs
Gül goncasınuñ olmadı mesmû’ sözleri 
La’lüñle gerçi eyledi mâ-lâ-kelâm bahs
Bülbül nevâ-yı nâleme kılmaz mu’âraza 
Zîrâ götürmez ey yüzi gül her makâm bahs
Erbâb-ı ‘aşk ceng ider eshâb-ı zühd ile 
Maksûd sensin eyleseler hâs u ‘âm bahs
Hüsnüñ katında togmaduga döndi her biri 
Hûrşîd ü mâh eyler iken subh u şâm bahs
Bâkî ferîd-i fenn-i suhandur nizâ’ı ko 
İlzâm iderler itme sakın iltizâm bahs
<end>

<start>
Âlem-i vahdetde ey sâkî bizi mest-i Elest 
İtdi ikrâr-ı safâ mey-hânesinde şöyle mest
Nice Câm-ı Cem nice mir’ât-ı İskender dilâ 
Dest-i mihnetden cefâ taşıyla bulmışdur şikest
Sûret-i esnâmdan döndi saña itdi sücûd 
Râhib-i deyri cemâlüñ eyledi Yezdân-perest
Rüstem-i Zâlüñ tutışdum pençesin burdum idi 
Kodı el arkası didi dest ber-bâlâ-yı dest
Bâkıyâ ser-nahl-bend-i gül-şen-i ebyâtsın 
Eyledi nazm-ı bülendüñ hâsılı Selmânı pest
<end>

<start>
Lâle-hadler kıldılar gül-geşt-i sahrâ semt semt 
Bâg u râgı gezdiler idüp temâşâ semt semt
‘Âşık-ı dîdâr-ı pâküñdür meger kim cûylar 
Cüst ü cû eyler seni ey serv-i bâlâ semt semt
Leşker-i gam geldi dil şehrine kondı cavk cavk 
Kopdı yir yir fitne vü âşûb u gavgâ semt semt
Giryeden cûy-ı şirişküm sû-be-sû oldı revân 
Yine Kulzüm gibi cûş itdi bu deryâ semt semt
Bir kadem bas lutf ile gel gül-şene ey serv-kad 
Bileler eksükligin her serv-i bâlâ semt semt
Şi’r-i Bâkî seb’a-i iklîme oldukça revân 
Okınursa yiridür bu nazm-ı garrâ semt semt
<end>

<start>
Gül yüzüñ vasfında bülbül kılsa elhânı dürüst 
Bâgda bir goncanuñ kalmaz girîbânı dürüst
Olsa ‘irfân ehline cânân olınca şöyle kim 
Zülf-i müşgîni şikeste ‘ahd ü peymânı dürüst
Dil-berüñ ‘ahdi bütün ammâ vefâsı süst olur
‘Âşıkuñ göñli şikeste ‘ahd ü peymânı dürüst
Cevşen-i pûlâd-ı çarhı çâk çâk itdüm dahı 
Âh-ı âteş-bârumuñ şemşîr-i bürrânı dürüst
Âteş-i sûz-ı firâkuñ bir harâret virdi kim 
Nûş ider bir demde dil deryâ-yı ‘ummânı dürüst
Bâkıyâ fennüñde tutmaz kimse noksânuñ senüñ 
Hamdü li’llâh tab’ mevzûn ‘akl mîzânı dürüst
<end>

<start>
Tâ’ib itdi nice zamân Tevvâb 
Yirümüz oldı mescid ü mihrâb
Ola kim bâb-ı meykede açıla 
Diyelüm yâ Müfettihe’l-ebvâb
Sûfî kim ider idi meyli aña 
Kalbe ger virmese safâ mey-i nâb
Cümle bîmâra ey tabîb anı vir 
Hîç şerbet nemî-resed be-şarâb
Virdi dil çeşm-i mestüñe Bâkî 
Hîç ni’met nemî-resed be-kebâb
<end>

<start>
Şöyle olmış câm-ı ‘aşk-ı yârdan mest ü harâb 
Kendüsin dîvârdan dîvâra urmış âfitâb
Nâfe kıldı zülf-i müşgînüñ görüp serber-zemîn 
Ayaguñ topragına miskînlik itdi müşg-i nâb
Tokınupdur bâde-i gülgûna çeşm-i rûzgâr 
Sâgar üzre sanmañuz peydâ olur yir yir habâb
Şahne-i devrân n’ola çekse çevürse dem-be-dem 
İki kanludur añılmış bâde-i nâb u kebâb
Derd-i ‘aşkuñ ‘âşık-ı miskîni âhir öldürür 
Mestlik pâyâne yitse irişür elbette hvâb
Bâkîye senden ferâgat virdi ey gerdûn-ı dûn 
Südde-i devlet-me’âb-ı pâdişâh-ı kâm-yâb
<end>

<start>
Olsa zülfi o gül-’izâra nikâb 
Olur âşüfte sünbül-i sîr-âb
Dûd-ı âhum ruhuñ hevâsıyla 
Ebr olur yagdurur cihâna gül-âb
Kân-ı mihr ü mahabbetüñdendür 
Güher-i âfitâb-ı ‘âlem-tâb
Kaddüm ey şeh-süvâr-ı hüsn itdi 
Pây-bûsuñ hayâli şekl-i rikâb
Oldı deryâ-yı eşküme nisbet 
Günbed-i çarh-ı nîl-reng habâb
Gam-ı devrân-ı dûnı çekme yüri 
Bâkıyâ ol hemîşe mest ü harâb
<end>

<start>
Ey safâ-yı ‘ârızuñdan çeşme-i hûrşîde âb 
Şu’le-i şem’-i cemâlüñ nûr-bahş-ı âfitâb
Gice hüsnüñ şevkıne encüm sürûr u sûrda 
Çarh âteş-bâzdur gûyâ elinde mâh-tâb
Sanma şeb-nemdür düşen hecr-i ruhuñda subh-dem 
Kubbe-i gerdûn çıkardı tâb-ı âhumla gül-âb
Hasret-i câm-ı lebüñ şol deñlü te’sîr itdi kim 
Kıpkızıl dîvâne mey baş açuk abdâluñ habâb
Bâde nûş itseñ kenâr-ı câma gelse leblerüñ 
Duhter-i rez gûşına gûyâ takarlar la’l-i nâb
Dehri enfâsuñ mu’attar kıldı ey Bâkî yine 
Tîb-i hâtır virdi beñzer ol hıtâb-ı müstetâb
<end>

<start>
Ayaguñ topragın özler bulurken gökde yir kevkeb 
İşigüñ cânibin gözler zehî ‘âlî-nazar kevkeb
Egerçi gök yüzinde ahter-i ferhunde-fer çokdur 
Kanı hâl-i ruhuñ mânendi bir rûşen güher kevkeb
Ne bilsünler karañuda anuñ göz kıpdugın iller 
Gice hâl-i ruhuñla bahs içün gelmiş meger kevkeb
Ne taşlar başdı seng-endâz-ı âhum deyr-i gerdûna 
Düşen altun kayalardur degül vakt-i seher kevkeb
Mahabbet dâgı yak sînende ferr-i devlet isterseñ 
Bilürsin olmaz ey Bâkî sa’âdet-bahş her kevkeb
<end>

<start>
Ayn-i ‘Âlî ol iki nergis-i câdûña fidâ 
Yâ zülâl-i lebüñe yâ ruh-ı nîkûña fidâ
Elifi serv gibi bâg-ı mahabbetde bu gün 
Kad-i mevzûnuñ ile ol iki bâzûña fidâ
Lâmı erbâb-ı gamuñ kadd-i dü-tâsı mânend 
Zülf-i mergûbuñ ile kâkül-i hoş-bûña fidâ
Yâsı her lahza kemânuñ gibi pîçîde olup 
Gamuñ okları ile ol iki ebrûña fidâ
Merdüm-i dîde gibi Bâkî kalan noktaları 
Ol iki ya kaşuñ altındaki hindûña fidâ
<end>

<start>
Baña çok cevr itdügüñ’çün ey sipihr-i bî-vefâ 
Âhumuñ dûd-ı kebûdı uydı ulaşdı saña
Eşkümüñ gevherlerin dizdüm işigi taşına 
Yâre ‘arz idem diyü silmiş rakîb-i bed-likâ
Gömgök itdi sille-i âhum sipihrüñ sûretin 
Gök yüzine bak inanmazsañ eger ey meh-likâ
Gözüme ‘âlem görinmez görmesem ruhsâruñı 
‘Ârızuñ mir’âtıdur Âyîne-i âlem-nümâ
‘Aks-i hâl-i ‘ârızından sâkî-i gül-çihrenüñ 
Lâle-i sîr-âb olur câm-ı şarâb-ı dil-güşâ
Ruhlaruñvasfında Bâkî bir gazel nazm itdi kim 
Ehl-i diller kodılar adını mir’âtü’s-safâ
<end>

<start>
‘Ârızuñ âb-ı nâbdur gûyâ 
Zekanuñ bir habâbdur gûyâ
Dilde envâr-ı mihr-i ruhsâruñ 
Âbda mâh-tâbdur gûyâ
Nakş-ı hüsn-i hatuñla safha-i dil 
Bir musavver kitâbdur gûyâ
Bezm-i gamda dü çeşm-i pür-hûnum 
İki şîşe şarâbdur gûyâ
Tutdı mihri cihânı ol mâhuñ 
Pertev-i âfitâbdur gûyâ
Bâkıyâ hâl-i ‘anberîni anuñ 
Nâfe-i müşg-i nâbdur gûyâ
<end>

<start>
Ezelden şâh-ı ‘aşkuñ bende-i fermânıyuz cânâ 
Mahabbet mülkinün sultân-ı ‘âlî-şânıyuz cânâ
Sehâb-ı lutfuñ âbın teşne-dillerden dirîg itme 
Bu deştüñ bagrı yanmış Lâle-i Nu’mânıyuz cânâ
Zamâne bizde gevher sezdügiçün dil-hırâş eyler 
Anuñ’çün bagrumuz hûndur ma’ârif kânıyuz cânâ
Mükedder kılmasun gerd-i küdûret çeşme-i cânı 
Bilürsin âb-rûy-ı milket-i ‘Osmânîyüz cânâ
Cihânı câm-ı nazmum şi’r-i Bâkî gibi devr eyler 
Bu bezmüñ şimdi biz de Câmî-i devrânıyuz cânâ
<end>

<start>
Gül-sitân bezm-i şarâb u câm-ı mey güldür baña 
Kulkul-i halk-i surâhî savt-ı bülbüldür baña
Ârızuñda ol iki zülf-i girih-gîrün senüñ 
Suya konmış iki garrâ tâze sünbüldür baña
Seng-i bî-dâduñla serde zahm-ı hûnînüm ki var 
Gûşe-i destârda rengîn karanfüldür baña
Mest ü medhûşam veli hâli mey-i engûrdan 
La’l-i nâbuñ hâleti keyfiyyet-i müldür baña
Hayder-i Kerrârıyam meydân-ı nazmuñ Bâkıyâ 
Nevk-i hâme Zü1fekâr u tab’ Düldüldür baña
<end>

<start>
Nev-bahâr irişdi vü gitdi şitâ 
Keyfe yuhyi’1-arza ba’de mevtihâ
Leblerüñde hattuñ ey şîrîn-dehen 
Mûrlar cüllâba düşmiş gûyiyâ
Yâr agyârı savar düşnâm ile 
Def’ olur san kim du’â ile belâ
Dest-i mihnetden alınmaya yakam 
Ger olursa iki ‘âlem bir yaña
Eşk-i çeşmüm yâre ‘arz itdüm didi 
Bâkıyâ ma’lûm oldı mâ-cerâ
<end>

<start>
Te’âla’llâh zehî tâk-ı bülend-i âsmânâsâ 
Hezâr ahsent ey burc-ı felek-kadr u semâ-sîmâ
Aceb beyt-i musanna’dur bulınmaz degme dîvânda 
Ferah-bahş u safâ-güster neşât-engîz ü rûh-efzâ
İki mısrâ’ iki yanında hoş mevzûn u dil-keşdür 
Der-i devlet-sarây-ı dil-güşâ bir matla’-ı garrâ
Harîm-i hâsa yol virmez açılmaz şahs-ı nâ-dâna 
Nigâr-ı pâk-dâmendür münakkaş perdesi gûyâ
Murassa’ câmlarla bir ‘aceb şâhâne meclisdür 
Düşinde görmedi Cem böyle ‘işret-hâne-i zîbâ
Görüp ol câm-ı gül-rengi seherden eyler âhengi 
Sanur güllerle zeyn olmış kafesdür bülbül-i şeydâ
Nedür ol gûşe-i bâmındaki âvîzeler dirseñ 
O zîbâ turraya bir şânedür kim itdiler peydâ
Dem-â-dem sîm ü zer micmer kılur ol turraya hem-ser 
Duhân-ı ‘ûd u ‘anberden kemend-i zülf-i müşgâsâ
Libâs-ı hüsn ile bir şûh-ı sîm-endâma dönmişdür 
Der ü dîvârı zeyn olmış ser-â-ser atlas u dîbâ
Letâfetde ruhâmı sîm-i hâmı itdi bî-ragbet 
Mücellâ mermeri mevcin görenler sandılar hârâ
İrem bâgı aña nisbet degül bir taşına kıymet 
Egerçi kıymeti taş iledür bünyâdı ser-tâ-pâ
Zülâlinden ‘ibâretdür nesîminden kinâyetdür 
Safâ-yı çeşme-i Kevser hevâ-yı Cennetü’l-me’vâ
Nice matbû’ u mevzûn olmaz ol kasr-ı mu’allâ kim 
Aña mi’mâr ola tedbir-i sâhib-re’y-i mülk-ârâ
Cihân-ı himmetüñ bahr-i firâvânı Ferîdûn Beg 
Ki üstine habâb olmış anuñ ol kubbe-i ‘ulyâ
Sütûr-ı nâmesinden mülk ü millet sebzesi hurrem 
Sütûn-ı hâmesinden dîn ü devlet haymesi ber-pâ
Sadef gûşın müzeyyen kılmag içün dürr-i lafzından 
Kelâmın istimâ’ eyler pes-i dîvârdan deryâ
Dühûl-i meclis-i hâsına ruhsat mümkin olmazsa 
Buhârîden gelür diñler hadîsin tâlib-i ma’nâ
Hezârân mürdeye bir demde lutfuñ tâze cân virdi 
Mesîhâ resm ü âyînin muhassal eyledüñ ihyâ
Cihânda bir kurı adı kalupdur çeşme-i Hızruñ 
Sen eylersin bu gün Âb-ı hayât ahkâmını icrâ
Kef-i cûduñ vücûd iklîmine bir tarh-ı nev saldı 
‘İmâret buldı lutfuñla sarây-ı kühne-i dünyâ
Sipihrüñ nitekim câm-ı zümürrüdfâmı devr eyler 
Olur ‘işret-sarây-ı halk tâ nüh günbed-i hadrâ
Cihânda sâgar-ı devlet murâduñ üzre devr itsün 
Göñül hoşlıkların kılsun müyesser Hazret-i Mevlâ
Nigehdâruñ Hudâvend-i zemîn ü âsmân olsun 
Cihân turdukça âbâd olsun ol tâk-ı felek-fersâ
<end>

<start>
Bâga reşk itse revâ ravza-i firdevs-i berîn 
Şol kadar zînet ü fer virdi yine Ferverdîn
İrişür bâd-ı seherden nefehât-ı cennât 
Mevsim-i Ürdibihişt irdi bihişt oldı zemîn
Demidür lâle yaka bezm-i bahâra meş’al 
Gonca-i zanbak ola nergise şem’-i bâlîn
Görinür sahn-ı çemenden yine şâh-ı nergis 
Âsmândan nitekim hey’et-i ‘ıkd-ı Pervîn
Bâguñ evrâk-ı bahar u katerât-ı şeb-nem 
Dâmenin eyledi pür-sim ü zer ü dürr-i semîn
Nergis-i bâga nazar kıl ne dimekdür bu kim 
Câm-ı zerrîn ile ‘ayş eyleye bir hâk-nişîn
Sâhil-i bahr-i ‘Adendür meger etrâf-ı çemen 
Dest-i mihr anuñ içün oldı bu gün gevher-çîn
Goncaveş bâg-ı belâda nice bir hâsıl ola 
Girih-i hâtır u teşvîş-i dil ü çîn-i cebîn
Bâga ‘azm eyle yüri turma ki sahn-ı gülşen 
Cân-fezâdur niteki meclis-i mahdûm-ı güzîn
Hâsıl-ı ‘ömr-i girân-mâye-i Şeyhü’l-islâm 
Pertev-i lutf-ı Hudâ nûr-ı hüdâ revnak-ı dîn
Menba’-ı mekremet ü lutf Mehemmed Çelebi 
Vâhib-i fazl u ‘atâ sâhib-i ‘izz ü temkîn
Bâg-ı kadrinde anuñ sahn-ı sipihr ü encüm 
Bir çemendür ki dökilmiş aña berg-i nesrîn
Kef-i kân hâsiyetinden görüp ihsân nic’olur 
Yirlere geçdi hayâdan utanup genc-i defîn
Def’-i Ye’cûc-ı gama işigidür sedd-i sedîd 
Men’-i ceyş-i eleme dergehidür hışn-ı hasîn
Nisbet olınsa eger fazlına zannum bu kim 
Menzil-i vehmdedür mu’tekad-ı ehl-i yakîn
Defter-i devletine mihver-i eflâk kalem 
Hâtem-i kadrine bu günbed-i firûze nigîn
Kabza-i kudretine kavs kemân-ı Rüstem 
Nâvek-i re’yine per şeh-per-i Cibrîl-i emîn
Meclis-i ‘işretine bâde şafak bâdiye çarh 
Nukl encüm meh ü hûrşîd iki câm-ı zerrîn
Goncaveş tab’ pes-i perde-i ‘uzletde seher 
Sakin olmışdı ser-efgende vü dil-teng ü gamîn
Mülhim-i gayb göñül âyinesin karşu tutup 
Eyledi tûti-i câna bu kelâmı telkîn
Ruhuña beñzer idi âyine olsa rengîn 
Öykünürdi lebüñe la’l olaydı şîrîn
Secde kıldı göricek mâh kaşuñ mihrâbın 
Bilmeyen şöyle hayâl eyledi kim ola cebîn
Kime kîn itdi yine çîni var ebrûlaruñuñ 
Olmış ol çeşm-i gazâlânelerüñ âhû-yı Çîn
Dil-i âşüfte-sıfat cevr ile pâ-mâl itme 
Hindû-yı halka be-gûşuñdur o zülf-i miskîn
Hûn-ı dil sanma görinenleri müjgânumda 
Dîde gülzâr-ı ‘izâruñdan olupdur gül-çîn
Ebr-i nîsân gibi bu kilk-i güher-bârına 
Eyledi gûş-ı cihânı sadef-i dürr-i semîn
Gerden-i dehre yine silk-i cevâhir takdum 
Riştedür ma’ni-i bârîk ü güher lafz-ı güzîn
Serverâ şi’r degül nutk-ı Mesîhâdur bu 
Tutalum gayrılar eş’ârı ola sihr-i mübîn
Ne ‘aceb ger ola bu nazm-ı revân rûh-efzâ 
Ki senüñ midhat-i cân-perverüñe oldı karîn
Hâsıl ey kân-ı kerem irdi bu gün ol dem kim 
Eser-i ‘âtıfet ü lutf zuhûr ide hemîn
Lâyık-ı devlet ü şâyeste-i ikbâl oldur 
Kalmaya Bâkî-i bî-çâre melûl ü gamgîn
Söz tamâm oldı niyâz eyleyelüm dergâha 
İşidüp diye feleklerde melekler âmîn
Nitekim mâşıta-i dehr ‘arûs-ı çemenüñ 
Çihresin eyleye ârâyiş-i zib ü tezyîn
Lutf tab ‘ehline ola nitekim hâlet-bahş 
Çihre-i dil-ber ü şi’r-i ter ü âvâz-ı hazîn
Hûr-sîmâlar ile şöyle pür olsun haremüñ 
Görüp îmâna gele anı sanem-hâne-i Çîn
Şöyle eş’âr-ı güher-bâr okına aduña kim 
Cân u dilden ide Hassân aña yüz bin tahsîn
Andelîbân-ı hoş-elhân-ı gülistân-ı senâ 
İdeler medhüñ ile hoş nagamât-ı rengîn
<end>

<start>
Perde-i şâm olıcak mihre nikâb-ı ruhsâr 
Zâhir oldı gözüme hey’et-i ebrû-yı nigâr
Âfitâb üzre meger hâme-i dest-i kudret 
Çekdi bir med nitekim hâcib-i rûy-ı dildâr
Kamerüñ altına yâ safha-i eflâk üzre 
Râ yazupdur kalem-i sun’-ı Celîl ü Cebbâr
Bir güneş yüzlü firâkında felek hasret ile 
Var ise hançere düşdi nitekim ‘âşık-ı zâr
Mevsim-i ‘ayş u tarabdur şeb-i ‘îd irdi diyü 
Mutrib-ı çarh eline aldı meger mûsîkâr
Gûyiyâ hâzır olur irte salât-ı ‘îda 
Dâl tâcın başına geydi sipihr-i gaddâr
Keh-rübâ sübhasın aldı ele çarh-ı sâlûs 
Halka cevr eylemeden ya’nî ider istigfâr
Dehr bir şâh-ı sipend urdı felek micmerine 
Meh-i nev sanma şafakda görinen zerd ü nizâr
Mâhı sayd itmek içün bahre şalup kullâbın 
Meh-i nev tutdı meger sâhil-i deryâda karâr
Kara yaklaşdı şeb irdi diyü keştî-i hilâl 
Bâdbân açmış ider sür’at ile ‘azm-i kenâr
Çizmege dâ’ire-i şemse-i mâhı felege 
Aldı üstâd-ı zamân destine zerrîn pergâr
Mâh-ı nev dâm kurup dökdi kevâkib erzen 
Umaruz k’ola yine ‘ayş u safâ mürgi şikâr
Kodı bir pâre yahı tâs-ı zer-endûda felek 
Sıvara tâ Ramazân teşnelerin sakkâvâr
Eseridür görinen urdı mihekk-i şâma 
Satıcak sayrafî-i dehre felek bir dînâr
Bâmdan düşdi dilâ taşt-ı meh-i nev bu gice 
Güft ü gûy ile pür olsa n’ola şehr ü bâzâr
Urdı çevgân-ı zeri gûy-ı zümürrüd-gûna 
Meh-i ‘îd oldı yine tevsen-i gerdûna süvâr
Kamerî yakalu bir hûb ser-â-ser geydi 
Ola tâ bezm-i hudâvende felek hidmetkâr
Vâriş-i ‘ilm-i Nebî Hazret-i Kâdî-zâde 
Efzal-i ehl-i zamân eşref-i eşrâf u kibâr
Füsehâ vü bülegâ bezmine mîr-i meclis 
Ulemâ vü fuzalâ zümresine şâh-süvâr
Bû ‘Alî-hikmet ü Hâtem-kef ü Nu’mân-mezheb 
Mustafâ-hulk u Mesîhâ-dem ü Yûsuf-dîdâr
Mâh-ı nev mîl-i zer almış ele kehhâl-sıfat 
İşiginden çeke tâ dîde-i gerdûna gubâr
Eline girmek içün fazla-i hvân-ı keremi 
Meh-i nev destin açar niteki şahs-ı cerrâr
Sîne-i âyine-sîmâsına beñzerdi eger 
Safha-i mâh-ı şeb-efrûzda olmasa gubâr
Ne ‘aceb fazlına nâ-dân eger inkâr itse 
İtdi mi Ahmed-i Muhtâra Ebû Cehl ikrâr
Güneşüñ zerre kadar kadrine noksân gelmez 
Eylese nûr-ı cihân-tâbını huffâş inkâr
Ne şeref câh ile ger olsa zamânen sâbık 
Gül-i ter soñra gelür gülşene evvel has u hâr
Sadr-ı ‘âlîye geçürse n’ola nâ-dânı felek 
Dâ’imâ nâkısı a’lâya çıkarur mi’yâr
Bir olur mıydı bu gün kıymet-i ehl ü nâ-ehl 
Nâkıd-ı çarh eger eylese teşhîs-i ‘ayâr
Ezelî böyledür âyîn-i sipihr-i gaddâr 
Ki gülüñ hvâbgehi hâr ola hâruñ gülzâr
Serverâ mihver-i gerdûn-ı fezâ’il kalemüñ 
Merkez-i himmetüñ eflâk-ı me’âlîye medâr
Ravza-i ‘ilm-i tarâvetde nem-i hâmeñ ile 
Tâzeler gülşen ü bâgı nitekim ebr-i bahâr
Noktalar kim dökilür hâme-i müşgînüñden 
Her biri şâhid-i ma’nâya olur hâl-i ‘izâr
Bir güherdür söz aña tab’-ı şerîfündür kân 
İlm bir bahrdurur sen aña dürr-i şehvâr
Kâdî-i mahkeme-i ‘âlem-i bâlâ Bircîs 
Müşkilin müftî-i re’yüñden ider istifsâr
Bu kadar nûrı güneş kandan iderdi tahsîl 
Olmasa re’y-i cemîlün yüzine âyinedâr
Bu fezâ’il ki saña Bâri Te’âlâ virmiş 
İtmeyüpdür dahı bir nâkil-i ahbâr ihbâr
Kelimâtum yirine dürr ü güher nazm itsem 
İdemez mertebe-i fazluñı eş’âr iş’âr
Rif’atum kasrı sala sath-ı semâya sâye 
Eger olursa aña bâni-i lutfuñ mi’mâr
İrdi söz gâyete Bâkî ne dimek lâzımdur 
Hâl ma’lûm hod ey Hvâce-i ‘âlî-mikdâr
Nitekim her ser-i mâh ola bir altun kandîl 
Zîver-i dâ’ire-i çenber-i çarh-ı devvâr
Mâh-ı nev gibi terakkîde dem-â-dem kadrüñ 
Çeşm-i encüm gibi bahtuñ gözi dâ’im bî-dâr
<end>

<start>
Urınup farkına bir tâc-ı mücevher sünbül 
Oldı iklîm-i çemen tahtına server sünbül
Şeh-levendâne şikest eyledi tarf-ı külehin 
Gögsinüñ dügmelerin çözdi ser-â-ser sünbül
Oldı gülşen yine bir dil-ber-i müşgîn mergûl 
Şol kadar virdi aña zînet ü zîver sünbül
Çihre gül sîne semen çeşm-i mükehhal nergis 
Hat çemen gonca dehen ca’d-ı mu’anber sünbül
Yazdurup müşg ile boynına hamâ’il takdı 
Kendüye itmek içün halkı musahhar sünbül
Sahn-ı gülzâra gelüp eyledi arz-ı dîdâr 
Jâlelerden takınup gûşına gevher sünbül
Beñzer ol bûy-ı dil-âvîz ile mûy-ı yâre 
Başlar üzre n’ola ger eyler ise yir sünbül
Yine gömgök tere batmış çıka geldi çemene 
Nev-bahâr irdi diyü virdi haberler sünbül
Beden-i pâki neden böyle olurdı hoş-bû 
Olmasa müşg ü gül-âb ile muhammer sünbül
Var ise bencileyin ‘âşık-ı zâr olmışdur 
Gök gök itmiş döginüp cismini yir yir sünbül
Aşk sevdâlarına ugramasa kalmaz idi 
Mûy-ı jülîde ile bir ten-i lâgar sünbül
Yine Fir’avn-ı şitâ ceyşine Mûsâ-mânend 
Eyledi elde ‘asâsını bir ejder sünbül
Nev-’arûs-ı çemene mâşıtadur fasl-ı bahâr 
Kim anuñ hâme-i müşgînine beñzer sünbül
Sâkıyâ zevrakı sür bâd-ı bahâr esdi yine 
Sebzezâr oldı yem-i ahdar u lenger sünbül
Sahn-ı gülşende yatupdur gice var ise meger 
Ki takınmış seherî başına güller sünbül
Bürüdi kendinüñ etrâfını bâl ü per ile 
Yine tâvûs-sıfat cilveler eyler sünbül
Yine ferrâş-sıfat destine cârûb almış 
Ki ide hidmet-i hâk-i der-i dâver sünbül
Fâzıl-ı dehr Mehemmed Çelebi kim eflâk 
Bâg-ı fazlında tokuz dânelü bir ter sünbül
Olamaz reh-güzeri hâkine hem-pâ ‘anber 
İdemez turrasına kendüyi hem-ser sünbül
Geldi bir Hindû-yı bî-çâre-sıfat işigüñe 
Garazı bu ki kapuñda ola çâker sünbül
Bâg-ı lutfuñda meh ü mihr iki ahkar nergis 
Keremüñ gülşenine sünbüle kemter sünbül
Bûy-ı hulkuñla güzâr eylemese bâga nesîm 
İdemez halk dimâgını mu’attar sünbül
Bulsa bârân-ı sehâñ ile eger neşv ü nemâ 
Kad-i bâlâ çeke mânend-i sanavber sünbül
Ebr-i cûduñdan eger irse nem-i in’âmuñ 
Bitüre hâre gül ü lâle vü mermer sünbül
Ger tokınsa nefes-i lutf u dem-i ihsânuñ 
Gidere dûd-ı kebûdı vire âzer sünbül
Nûr’-bahş olsa eger bâga çerâg-ı lutfuñ 
Şem’vâr eyleye etrâfı münevver sünbül
Cür’a-rîz olsa eger gülşene câm-ı keremüñ 
Tuta nergis-sıfat elde kadeh-i zer sünbül
Hâline ‘ayn-ı ‘inâyetle nigâh eyler iseñ 
Göz açup ide nazar niteki ‘abher sünbül
Bezmüñe gelmek ile bu ne kerâmetdür kim 
Dimeye sayf u şitâ bitüre micmer sünbül
Dâne hat jâle nukat nefha-i müşgîn ma’nâ 
Yazdı levh-i çemene bir gazel-i ter sünbül
Gam-ı gîsûñ ile âşüfte degül ger sünbül 
Ne içün böyle perîşân olur ekser sünbül
Var ise turralaruñ bâg-ı cinân sünbülidür 
Kopmadı bagdan ol resme mu’anber sünbül
Goncanuñ cânı mı var öyküne la’l-i lebüñe 
Zülfüñe kaç başı var ola ber-â-ber sünbül
Bâde-i la’lüne hemşîre şarâb-ı gülfâm 
Zülf-i müşgîn-i semensâña birâder sünbül
Hûb olur ‘ârızuñ üstinde o hatt-ı müşgîn 
Âb-ı nâb içre turur tâze vü hoşter sünbül
Lâle reşk-i ruh-ı gül-gûnuñ ile pâder-gil 
Gam-ı zülfüñle perîşân u mükedder sünbül
Nice teşbîh idem agzuña bir ebkem gonca 
Nice nisbet kılam ol zülfe ber-â-ber sünbül
Dûdlar çıkdı yanup reşk-i ruhuñ nârına bâg 
Câ-be-câ sanma çemende görinenler sünbül
Ruhlaruñ üzre yatur zülf-i semensâ gûyâ 
Gül-i terden idinür kendüye bister sünbül
Hat-ı müşgîn-i leb-i la’lüñe mânend olmaz 
Bulsa ger perveriş-i çeşme-i Kevser sünbül
Yaraşur zülf ü ruhuñ vasfına defter yazsam 
Kâgıdı berg-i gül ola hat-ı defter sünbül
Levh-i hâtırda hatuñ nakşını tasvîr itdüm 
Olmadın safha-i gülzâra musavver sünbül
Nazm-ı eşhâsa kıyâs eyleme Bâkî şi’rin 
Ola mı her giyeh-i huşke ber-â-ber sünbül
Gerçi sünbül çog olur gülşen-i ‘âlemdür bu 
Lîk rengîn ü mutarrâ olamaz her sünbül
N’ola kadr ü şerefüñ sâl-be-sâl olsa mezîd 
Her yıl arturmadadur dâneyi dirler sünbül
Götürüp tâ ki şehenşâh-ı bahâruñ tûgın 
Getüre cünd-i şitâ üstine leşker sünbül
Ser-i a’dâña taka seng-i melâmet güller 
Ola düşmenlerüñüñ başına şeş-per sünbül
<end>

<start>
Hûrşîd öñinde şu’lelenür mâh-ı nev müdâm
Gûyâ ki şem’a karşu görinür kenâr-ı câm
Câm-ı hilâli hep bilece gördiler bu şeb 
Halk-ı cihâna kıldı Hudâ rûzeyi harâm
Kibrîtini degürdi şafak nârına hilâl 
Tâ kim çerâg-ı mâhı yakup ref’ ola zalâm
Mûy-ı sefîdi halkasını çarh-ı pîre-zen 
İsterdi dahı eyleye halk-ı cihâna dâm
Çarh-ı ‘acûze baglanup altunlu çenberin 
Bir nev-’arûs gibi ider nâz ile hırâm
Yâ nâhunı görindi felek bir pelengdür 
K’olmışdur aña kulle-i kûh-ı cefâ makâm
Yâ defter-i sipihrde re’y-i resîddür 
Deyn-i sıyâmı halk edâ itdiler tamâm
Zerrîn devât mâh-ı nev altun kalem şihâb 
Erkâmdur nücûm u felek defter-i sıyâm
Behrâm eline hançer alup kasd ider ya hod 
A’dâ-yı dîn ü düşmen-i İslâma intikâm
Cirm-i kamer hilâl ile ‘ayn-ı ‘Alî yazar 
Îd-i şerîfe irmek içün kadr ü ihtirâm
Nârencdür sarardı güneşden yanı disem 
Olurdı bu mülâhaza hem bir hayâl-i hâm
İllâ ki mâh-ı ‘îda bu sözler ba’îddür 
Erbâb-ı ‘akl öñinde hakîkat budur kelâm
Peyk-i zamâne zer teberin dûşına alup 
İrgürdi Hvâce hidmetine ‘îddan peyâm
Ol fâzıl-ı zamâne lebîb-i habîb-i halk 
Ol ‘ârif-i yegâne edîb-i bülend-nâm
Mihr-i sipihr-i mekremet ol kim cenâbına 
Gökden hilâl iki bükilüp virür selâm
Devrân içinde aña bu gün mâh-ı nev gibi 
Kimdür ki kaddin itmeye vakt-i selâm lâm
Münkâd emr ü nehyine eshâb-ı i’tibâr 
Ednâ işaretine zevi’l-ihtirâm râm
Envâr-ı mihri birle münevver cebîn-i subh 
Enfâs-ı hulkı birle mu’attar meşâm-ı şâm
Şemşîr-i ihtimâmına nisbet kelîl ü künd 
Ger tîg-i Kahramân ola ya hod hüsâm-ı Sâm
Bâzû-yı sa’yı gerden-i maksûda salmadın 
Şemşîr-i ‘azmi olmadı hem-hvâbe-i niyâm
Fazlı fezâsı içre bu eflâk-i bî-karâr 
Evc-i hevâda yidi mu’allak döner hamâm
Bircîs işigi hâkine olurdı çihre-sây 
Olmasa ger cibâh-ı efâzıldan izdihâm
Deryâ-yı ‘ilme dür gibi gavvâs olanlara 
Virdi zamâne hidmeti silkinde intizâm
Keff-i yem-i yemîni nem-i cûdın itse feyz 
Bârân yirine dürr ü güher yagdurur gamâm
Gün gibi başı göklere irdi şu kimsenüñ 
Kim zerre deñlü eyledi şânında ihtimâm
Âyînedür ki sûret-i ikbâli gösterür 
Sahn-ı sarây-ı devleti ferşinde her ruhâm
Dehre devâm-ı devletidür gâyetü’1-münâ 
Çarha bekâ-yı ‘izzetidür müntehe’l-merâm
Ey Hvâce-i yegâne senüñ âsitânuña 
Bâkî kemîne bende geçer kemterîn gulâm
Hâk-i derüñ sücûdın ider bir fütâdedür 
Lutf eyle dest-gîri ol itsün biraz kıyâm
Ser-rişte-i murâdı n’ola elde bulsa ol 
Habl-i metîn-i ‘ahdüñe kılmışdur i’tisâm
Gerdûn-ı dûna eylemez ol ‘arz-ı ihtiyâc 
Tapuñ tururken eyleye mi minnet-i li’âm
Hâtem bu devr içinde geleydi cihâna ger 
İtmek dilerdi süfre-i cûduñdan igtinâm
Lutfuñ zülâlin eyle ‘atâ teşne-dillere 
Ey menba’-ı mekârim ü ser-çeşme-i kirâm
Hatm oldı söz du’â-yı cemîlün mahallidür 
K’ola rahîk-i câm-ı senâ ‘anberîn hıtâm
Dürr-i du’âñı zeyn idelüm tâ ki yaraşa 
Sâk-ı mesâk-ı midhata halhâl-i ihtişam
Hemvâre tâ ki edhem-i zerrîn-sitâm-ı çarh 
Na’1-i zer ile eyleye bu ‘arsada hırâm
Devrân mutî’ u gerdiş-i gerdûn be-kâm-ı dil
Ecrâm râm devlet ü ikbâl müstedâm
<end>

<start>
Gülşene altun varaklar zeyn idüp bâd-ı hazân 
Güyiyâ zer-kûblar dükkânı oldı gülsitân
Rişte-i bârân gümiş tel sîm-keş ebr-i harîf 
İki çarha döndiler gûyâ zemîn ü âsmân
Berg-i bîdi bâgda âb-ı revân üzre görüp 
Didiler akmış gılâfından bu tîg-i zer-nişân
Reh-güzâr-ı bâga ser-tâ-pâ dökilmiş berg-i zer 
Sandum altun tebsiler konmış simât-ı husrevân
Bâgda gerdân ider evrâkı sanmañ gird-bâd 
İndiler seyyâreler kılmaga seyr-i bûstân
Perr ü bâl açmış yeşil tûtî iken berg-i çenâr 
Zerd olup ser-pençe-i şeh-bâza dönmişdür hemân
Râygân aldum sanurdı la’l u yâkûtı velî 
Şimdi nakd altun sayar turmış nihâl-i ergavân
Kanlu yaş dökmiş ruh-ı zerd ü gubâr-âlûdına 
Var ise dehrüñ fenâsın añdı mîr-i ‘âşıkân
Saltanat tâcın geyen ‘âlemde magrûr olmasun 
Nice sultân börkin almışdur begüm bâd-ı hazân
Gerçi merdâne soyındı girdi meydâne dıraht 
Geldi kış basdı velîkin virmedi asla emân
Dest-bürd-i sarsarı âhir görüp şâh-ı çenâr 
Didi el arkası yirde âferînler pehlevân
Jâle vü berg-i hazândan pür-zer ü gevher çemen 
Gülşene varın nisâr itdi meger deryâ vü kân
Gevher-i sîr-âb şeb-nem gûşvâr-ı zer varak 
Sahn-ı büstân oldı gûyâ çâr-sûy-ı zer-gerân
Şöyle beñzer kim hat-ı âyât-ı rahmetdür çemen 
Bâd-ı subh itmişdür altun hall ile yir yir nişân
Bir yeşil garrâ zer-efşân kâgıd olmışdur çemen 
Yaraşur yazılsa ger medh-i edîb-i nükte-dân
Hvâce-i ‘âlî-nazar ser-çeşme-i fazl u hüner 
Dâver-i ferhunde-ahter kâm-bahş u kâmrân
Âfitâb-ı ‘âlem-ârâ-yı sipihr-i fazl o kim 
Buldı re’y-i enveri feyziyle nûr u fer cihân
Ayagı topragıdur kühl-i cevâhir encüme 
Âsitânı hâkidür iklîl-i fark-ı Farkadân
Rûzgâruñ şiddetinden gülşen-i bahtı masûn 
Nitekim bâd-ı hazândan sahn-ı gülzâr-ı cinân
Safha-i âyîne-i ‘âlem-nümây-ı tab’ına 
Cümle-i dünyâ vü mâ-fihâ musavverdür ‘ayân
Râh-ı bâga berg-i zer düşmiş degüldür serverâ 
Reh-güzâruñda yüzin ferş itdi mâh-ı âsmân
Eyleyüpdür feyz-i hûrşîd-i kemâl-i sun’ ile 
Zât-i pâküñ gevherin perverde kân-ı Kün fe-kân
Meclisüñde kalbi altun gibi sâfî olmayan 
Kâl ocagından halâs olmaz kılursañ imtihân
Âfet-i bâd-ı hazândan tâ ebed mahfûz olur 
Bâg-ı dehre hüsn-i tedbîrüñ olursa bâgbân
Sarsar-ı gam fikrüm evrâkın perîşân eyledi 
Çihre-i zerdüm belâdan buldı reng-i za’ferân
Cür’a-i câm-ı belâ-encâm-ı gam bî-hûş idüp 
Âkıbet kıldı humâr-ı derd ü mihnet ser-girân
Cür’aveş ayakda kodı sâkî-i devrân beni 
Dest-gîr ol ey emîr-i meclis-i devr-i zamân
Himmetüñ şimşâdınuñ şâh-ı bülendi var iken 
Kanda yapsun şâh-bâz-ı tab’-ı Bâkî âşiyân
Destüme alsam kalem nazm-ı bedi’ümle benem 
Nîze-bâz-ı ‘arsa-i mülk-i ma’ânî vü beyân
Ben kemend-endâz-ı meydân-ı belâgat olalı 
Halka-i teslîme geçmişdür ser-i gerden-keşân
Pehlevân-ı ‘arsa-i nazmem diyen ferzâneler 
Bir iki zâr u zebûnumdur za’îf ü nâ-tevân
Muttasıl şi’rüm yazarken hâme turmaz deprenür 
Neydür anı gûyiyâ lerzân ider âb-ı revân
Bâg u bustân içre tâ ola bisât-ı sebzeye 
Subh-dem berg-ı hazândan katre-i şeb-nem çekân
Her seher sahn-ı zümürrüd-gûn-ı gerdûn üstine 
Âfıtâb altun tabakdan tâ ola gevher-feşân
Mesned-i rif’atde genc-efşân-ı ihsân ol müdâm 
Ömr ü devlet pâydâr ikbâl ü ‘izzet câvidân
<end>

<start>
Agardı berf île yir yir çemende cism-i nihâl 
Niteki penbe-i dâg ile sîne-i abdâl
Zemîne bâd-ı hevâdan çok akçe düşdi yine 
Pür itdi dâmen-i sahrâyı toldı ceyb-i cibâl
Meger ki hokka-i çarhuñ zamâne harrâtı 
Döker tırâşesini kûh u deste berf-misâl
Zemîne dâmen-i ebr ile saçdı sîmi felek 
Bu hâleti göricek mâ’il oldı tâze nihâl
Bu fasl içinde şu kim sabrı kaldı ser-mâye 
Olur nihâl-i çemen gibi gark-ı mâl u menâl
Cihânı berf ile yah tutdı kış kıyâmetdür 
Aceb mi yir yüzine çıksa hep defâ’in-i mâl
Pür oldı şâhları üzre yahdan âyineler 
Garîb sûrete girdi bu fasl içinde gazâl
Meger ki ‘âlem-i ‘ulvîde nev-bahâr oldı 
Döker şükûfe-i bâdâmı sahn-ı bâga şimâl
Sevâhil-i çemene çıkdı genc-i bâd-âverd 
Yöneldi husrev-i nev-rûza devlet ü ikbal
Döşendi berf ser-â-pây sahn-ı sahrâya 
Agardı rûy-ı zemîn sanki tahta-i remmâl
Nişân-ı pây-ı vuhûş u tuyûr sahrâda 
Çizildi rîk-i sefîd üzre gûyiyâ eşkâl
Beyâz düşdi hele şekl-i tâli’-i eyyâm 
Misâl-i çihre-i baht-ı edîb-i ferruh-fâl
Ser-i efâzıl-ı âfâk müftî-i ‘âlem 
Sipihr-i fazl u kemâl âfitâb-ı câh u celâl
İmâm-ı saff-ı efâzıl emîr-i hayl-i kirâm 
Emîn-i dîn ü düvel hvâce-i huceste-hısâl
Ebû Hanîfe-i sânî Ebu’s-su’ûd ol kim 
Fezâ’il içre efâzıl olupdur aña ‘ıyâl
O kim yazılmış ezel tâk-ı bârgâhında 
Melâz u melce’-i erbâb-ı fazl u ehl-i kemâl
Şu deñlü şân-ı şerîfinde var anuñ ‘azamet 
Ki kendüsin yitürür meclisine gelse celâl
Durûb-ı tîg-i havâdisden özge bulmadılar 
Şolar ki kendülerin aña tutdılar emsâl
Nücûm içinde Süreyyâ terâzû ile yürür 
Ki sâdır olmaya eyyâm-ı devletinde vebâl
Kemîne-bende-i dîrînenem hudâvendâ 
Bu bende cânibini lutfuñ itmesün ihmâl
Ma’ârif ehline kapundañ irişür ma’rûf 
Fezâ’il ehline tapuñdan irişür efzâl
Kerîm özüñle mükerrem cihânda lutf u kerem 
Şerîf aduñla müşerref kabâle-i ikbâl
Arûs-ı dehre senâñı benem kılâde kılan 
Güher edâ-yı girân-mâye rişte ince hayâl
Selâset-i kelimâtum safâ-yı eş’ârum 
Akar su gibi kılupdur kulûbı hep meyyâl
Terâne eylese bülbül çemende güftârum 
Gelüp öñinde zemîn-bûs iderdi âb-ı zülâl
Velîkin âyine-i tab’-ı safvet-âyînüñ 
Bu rûzgârda var sûretinde gerd-i melâl
Fezâ-yı fakr u felâketde savlecân-ı kazâ 
Getürdi gûy-sıfat döne döne başuma hâl
Hemîşe nergis-i ikbâl u baht hvâb-âlûd 
Hemîşe turra-i tâli’ müşevveşü’l-ahvâl
Nigîn-i baht u sivâr-ı sa’âdet elde degül 
Ayakda kodı zamâne niteki zer halhâl
Hezâr-bâr belâ pûtesinde kâl oldum 
Henûz âteş-i mihnetde yok halâsa mecâl
Du’â-yı devletine kıl ‘azîmet ey Bâkî 
Murâd neydügi ma’lûm zâhir oldı me’âl
Hemîşe tâ kıla keff-i direm-feşân-ı sabâ 
Şitâda dâmen-i kühsâr u deşti mâl-â-mâl
Eyâdi-i keremüñ berr ü bahre şâmil ola 
Niteki eyleye her cânibe şümûl-i şimâl
Cihân musahhar-ı fermân ola murâdâtuñ 
Müyesser eyleye dâ’im Müyessirü’l-a’mâl
<end>

<start>
Ne hoş yaraşdı sipihre kevâkib içre hilâl 
Takında pâyine gûyâ ki cevherî halhâl
Tulû’ idince ufukdan miyân-ı encümde 
Takıldı gerden-i gerdûna sanki ‘ıkd-ı le’âl
Çerâg-ı mâha yine bir filori dikdi güneş 
Gören kimesne kenârın meh-i nev itdi hayâl
Şu sîb şekline girdi şafakda cirm-i kamer 
Güzellenüp ola bir yanı sarı bir yanı al
Sarındı meh yine bir hûb Yûsufî destâr 
Sokındı farkına bir dâne ince sîm hilâl
Elinde mutrib-ı çarhuñ ya kurs-ı meh defdür 
Kenâresi görinür pûlınuñ misâl-i hilâl
Ne hokkadur bu ki altında çarh-ı şu’bede-bâz 
Koyınca mühre-i mihri güm eyledi fı’l-hâl
Nedür bu kurs-ı nuhâsî ki zerger-i gerdûn 
Salup bu pûteye nâr-ı şafakda eyler kâl
Ya câm-ı ‘işret-i Dârâ ya tâc-ı Kisrâdur 
Tolaşdurur bu cihânı sipihr olup dellâl
Kanadı gûşesidür âşiyâneden görinür 
Ferâga vardı meger şâh-bâz-ı zerrîn-bâl
Ya nûndur görinür âhirında Şa’bânuñ 
Ya râdur ol Ramazân evveline olmış dâl
Götürdi perdeyi gözden görindi halka-i der 
Bu gice gök kapusın açdı Bârî-i Müte’âl
Gelüñ bu fikri koyalum tereddüd itmeyelüm 
Bu deñlü nesne niçün ola pây-ı ‘akla ‘ıkâl
Hemân bu hançer-i zerrîn-gılâf-ı Paşadur 
Ki tâk-ı ‘arşa asıldı bu şeb hilâl-misâl
Emir-i şâh-nazar dâver-i bülend-ahter 
Vezîr-i hûb-siyer hvâce-i huceste-hısâl
Bülend-himmet-i devrân Kubâd Paşa kim 
Hilâl-i çarha mahal meclisinde saff-ı ni’âl
O kim debîr-i ezel çekdi kilk-i kudretle 
Şerîf nâmına tevkî’-nâme-i ikbâl
Revâk-ı manzar-ı dîvânı tâk-ı eyvânı 
Hilâl-i burc-i sa’âdet sipihr-i câh u celâl
Nesebde payesi a’lâ hasebde bî-hem-tâ 
Keremde aña ne akrân sehâda ne emsâl
Sehâda Hâtem-i Tay defterini tayy itdi 
Gazâda Seyyid-i Gâzî hikâyetin battâl
Kef-i cevâdı pür eyler sehâb dâmânın 
Sehâb egerçi virür dâmen ile vakt-i nevâl
Dem-i vegâda çü pây-i semendi deprense 
Sipihre lerze düşer arza irişür zilzâl
Nesîm-i hulkına bir dem karîn olursa eger 
Suyı gül-âb ide topragı müşg bâd-ı şimâl
Misâl-i cûdına ‘unvan yazar debîr-i felek 
Mürebbî-i fuzalâ dest-gîr-i ehl-i kemâl
Eger ki hil’at-i lutfın kılaydı erzânî 
Siyâh şâlını terk ide geymeyeydi leyâl
Kef ile gerçi terâzû-yı ‘akla urmış idüm 
Hafîf geldi katı keffe-i sehâb-ı sikâl
Atâ-yı kân-ı kef-i zer-feşânına nisbet 
Nevâl ü feyz-i sehâb-ı sikâl bir miskâl
Şahâ’if olsa felekler nihâl-i Sidre kalem 
Yazılmaya keremi defteri ‘ale’l-icmâl
Şu câmı sundı baña serverâ bu sâkî-i dehr 
Şarâbı zehr ile âlûde dârû-yı kattâl
Şarâb-ı hayret ile şöyle mest ü medhûşam 
Ne dest-i ‘akla tasarruf ne pây-ı fikre mecâl
Hemîşe san’at u pîşem dem-â-dem endîşem 
Özümle bahs u cedel yılduzumla ceng ü cidâl
Kemend-i ‘acz ile olmazdı dest ü pâ beste 
Bu bendi geçmese baña zamâne-i muhtâl
Elüñdedür çü bu gün hall-i müşkilât-ı enâm 
Enâmil-i keremüñ kıl bu ‘ukdeye hallâl
Sehâb-ı mekremet ü menba’-ı mürüvvetsin 
Nem-i sehâñ ile ser-sebz gül-şen-i âmâl
Bu gülşen içre seni serv-i ser-firâz görüp 
Su gibi ayaguna akdı hâtır-ı meyyâl
Sezâ-yı merhamet ü müstahakk-ı ‘âtıfetem 
Nevâl-i fazluñ idersen mahallidür ifzâl
Boyandı kanlu yaşum silmedin elüm ale 
Ayakda kaldum eyâ ma’din-i kerem elüm al
Tapuña yüz süre geldüm safâ-yı hâtır ile 
Zülâl gibi beni gülsitân-ı lutfuña sal
Dilümde şekker-i şükr-i fevâzıl-ı keremüñ 
Tapuña arz ide geldüm ne ise mâ-fi’1-bâl
Elümde sâgar-ı ‘işret emîr-i meclis idüm 
Zamâne olmasa devr-i edânî vü erzâl
Belâgat içre ben ol şeh-süvâr-ı meydânem 
Ki eyledüm şu’arâ-yı zamâneyi pâ-mâl
Benem bu ‘arsada kim rahş-ı tab’ı depredicek 
Vücûdı hasm ola pâ-mâl olursa Rüstem-i Zâl
Aceb degüldür eger olsa nükte-i kalemüm 
Ser-i ‘adû-yı bed-endîşe darbet-i kûpâl
Du’âya başla dırâz itme kıssayı Bâkî 
Ki fehm olındı muhassal mu’ayyen oldı me’âl
El aç du’â-yı kıyâm-ı hıyâm-ı devletine 
Yiter uzandı bu denlü tınâb-ı kâl u mekâl
Hemîşe tâ meh-i rûze gelüp bu devr içre 
Riyâzet ile ire peyker-i hilâle hüzâl
Giceñ şerefde şeb-i Kadr ü gündüzüñ bayram 
Nevâl ü ni’met ile hvân-ı ‘ayş mâl-â-mâl
<end>

<start>
Zer ü gevherle kılup zîver-i efser hâtem 
Zîb ü zînetde geçer hem-ser-i Kayser hâtem
Nâm ile tutdı cihân mülkin olursa tân mı 
Mâlik-i Câm-ı Cem ü tâc-ı Sikender hâtem
Meş’al-i mâhdur ol gevher-i şeb-tâb meger 
Geçinür çenber-i gerdûn ile hem-ser hâtem
İdüp elmâsdan âyîne vü zerden şâne 
Gösterür halka yine şîve-i duhter hâtem
Fass-ı pîrûze ne hoş yaraşur anda seyr it 
Oldı bir tûtîye gûyâ kafes-i zer hâtem
Tâ ki bennâ-yı kader yapdı sa’âdet kasrın 
Oldı ol tâk-ı felek-rif’ate manzar hâtem
Halkadur devr-i kadeh la’l şarâb-ı gül-gûn 
Rind-i mey-hvâreye hoşdur tolu sâgar hâtem
Reşk-i la’1-i leb-i dildâr kurutmış kanın 
N’ola ger böyle nahîf olsa vü lâgar hâtem
Cismine na’l kesüp farkına bir dâg urmış 
Var ise sevdi meger yâr-ı sitemger hâtem
Vâdî-i ‘aşka düşüp taze cevân sevdi meger 
Bükdi kaddin nitekim pîr-i mu’ammer hâtem
Hasret-i la’l-i leb-i yâr ile tahsîl itmiş 
Ten-i lâgar kad-i çenber ruh-ı asfer hâtem
Nusha yazdursa ‘aceb olmaya bâdâm üzre 
Teb-i hicrâna ‘ilâc eylemek ister hâtem
Tavk-ı zerrîn takınup yine kazıtmış kaşın 
İhtiyâr eylemiş üslûb-ı kalender hâtem
Bu gülistânda yiter ‘ârife bir gül çünkim 
Takmur farkına bir dâne gül-i ter hâtem
Beyza-i tâ’ir-i devletdür o dürr-i şehvâr 
Âşiyân şeklini baglarsa n’ola ger hâtem
Göz kulag oldı ser-â-ser gözedür âfâkı 
Bulalı kurb-i vezîr-i şeh-i kişver hâtem
Gözüñ üstinde kaşuñ var dimedi kimse dahı 
İdeli hidmet-i Paşa-yı dil-âver hâtem
Kerem-i keff-i güher-pâş-ı ‘Alî Paşadan 
Buldı zerrîn-kemer ü tâc-ı mücevher hâtem
Eli ihsân u ‘atâ mevcin urur deryâdur 
Ne ‘aceb ger ola gark-ı zer ü zîver hâtem
Bahr-i eltâf-ı keremdür kef-i gevher-bahşı 
N’ola gird-âb-sıfat olsa müdevver hâtem
Nice deryâ diyemem keff-i güher-rîzine kim 
Anda gavvâs-sıfat buldı güherler hâtem
Var ise necm-i hidâyetdür o fass-ı rûşen 
K’olur anuñla nice sâlike reh-ber hâtem
Burc-ı devletdür eli eylese peydâ ne ‘aceb 
Hey’et-i mâh-ı nev ü sûret-i ahter hâtem
Dür-i sîr-âb ile gör gül-bün-i engüştinde 
Jâle düşmiş gül-i nesrîne ne beñzer hâtem
Serverâ mûmlayup ism-i şerîfüñ saklar 
Kâ’inâtı ne ‘aceb kılsa musahhar hâtem
Tavk-ı fermâne çeküp gerden-i teslîmlerin 
Nice âzâdeleri eyledi çâker hâtem
Felek engüşterî-i kadrüne pîrûze nigiñ 
Kapladı nâmuñ ile ‘âlemi yek-ser hâtem
Görinür nakş-ı nigîninde sevâd-ı mührüñ 
Devletüñ barmagına mâh-ı münevver hâtem
Yazdı hoş âyet-i Nûn ve’1-Kalem engüştüñde 
Ne midâd istedi ne hâme ne mıstar hâtem
Şeref-ı nâm-ı şerîfüñden olursa hâlî 
Bulımaz ragbet-i halhâl-i kebûter hâtem31
Nâmuñ âfaka salar nefha-i ‘ûd u ‘anber 
Meclis-i devletüñe olalı micmer hâtem
Zâr u ser-geşte-i tâs-ı gam idüp düşmenüñüñ 
Pençe-i bahtın ider beste-i şeş-der hâtem
Dest-i kahruñdan eger sille tokınsa görinür 
Dîde-i düşmenüñe halka-i ejder hâtem
Görür eltâfuñ ile maslahat-ı tîgı kalem 
Bitürür kahruñ ile hidmet-i hançer hâtem
Var ise irdi der-i lutfuña şey’ lillâhe 
K’eylemiş kâsesini pür-zer ü gevher hâtem
Feth-i bâb-ı keremi her ki kapuñdan bilmez 
İhtiyâcı eline halka-i her der hâtem
Şol kadar irdi hedâyâ şeref-i medhüñle 
Ki benân-ı kalemüm oldı ser-â-ser hâtem
Tuhfe-i bezmüñ içün bu gazel-i rengîni 
Levh-i zerrîne yazup eylesün ezber hâtem
Eyleyüp ‘ayş-i hayâl-i leb-i dil-ber hâtem 
Câm-ı zerrîn ile çeksün mey-i ahmer hâtem
Şekl-i hâl ü dehenüñ hâtem-i pîrûze nigîn 
Dostum görmedüm agzuñ gibi hoşter hâtem
Gerçi nâzüklik ile agzın arar engüştüñ 
Dimez ammâ dehenüñ sırrını gizler hâtem
Ten-i sad-pâre ki şekl-i kafes-i zergerdür 
Dâglar dilde olupdur aña yir yir hâtem
Hasret-i la ‘l-i lebüñ bagrını pür-hûn itmiş 
Dâg yakmaga komış gögsine ahker hâtem
Anda zehr ola vü tiryâk leb-i dil-berde 
Dehen-i yâre kaçan ola ber-â-ber hâtem
Dehen-i teng-i dil-âvîzüñe beñzer bulsa 
Hâl-i müşgîn ile ger hatt-ı mu’anber hâtem
Düşse âyînesine pertev-i nûr-ı haddüñ 
Vire hûrşîd-i cihân-tâb gibi fer hâtem
Sînemüñ dâgı ile cism-i dü-tâ-yı zerdüm 
Kıldı engüşt-i belâda beni bir zer hâtem
Sararup mihnet ile beñzi kızarmış çeşmi 
Var ise baht-ı siyehkâruma aglar hâtem
La’l-i dildâr gibi ola mı handân yâkût 
Dehen-i yâr gibi kanı suhanver hâtem
Bî- ‘ aded hâtem ile tapuna geldi Bâkî 
Ki nice Rûm harâcını deger her hâtem
Koma ayakda bu masnû’ u murassa ‘ nazmı 
Elde hoş yaraşur ey Âsaf-ı saf-der hâtem
Bulımaz dâ’iresin bu güher-i nâ-yâbuñ 
İtmesün bir dahı bu devrde zerger hâtem
Hâtem-i nazma bu gün kimse bu hükmi viremez 
Nice müfsidler ider gerçi müzevver hâtem
Bedel olmaz buña zirâ ki senüñ nâmuñadur 
Tutamaz mühr-i Süleymân yirin âher hâtem
Tâ bu eyvân-ı murassa’ kemer-i’ âlîde 
Taka engüşt-i hilâle meh-i enver hâtem
Mesned-i sadr-ı vezâretde ser-efrâz olasın 
Kıla teslîm şehenşâh-ı muzaffer hâtem
Mûmdur mülk-i cihân saña du’âm ol ki hemân 
‘An-karîb eyleye Allâh müyesser hâtem
<end>

<start>
Rûh-bahş oldı Mesîhâ-sıfat enfâs-ı bahâr 
Açdılar dîdelerin hvâb-ı ‘ademden ezhâr
Taze cân buldı cihân irdi nebâtâta hayât 
Ellerinde harekât eyleseler serv ü çenâr
Döşedi yine çemen nat’-ı zümürrüdfâmın 
Sîm-i hâm olmış iken ferş-i harîm-i gülzâr
Yine ferrâş-ı sabâ sahn-ı ribât-ı çemene 
Geldi bir kâfile kondurdı yüki cümle bahâr
Leşker-i ebr çemen mülkine akın saldı 
Turma yagmada yine niteki yagı Tâtâr
Farkına bir nice per takınur altun tellü 
Hayl-i ezhâra meger zanbak olupdur serdâr
Dikdi leşkergeh-i ezhâra sanavber tûgın 
Haymeler kurdı yine sahn-ı çemende eşcâr
Döşedi mihr-i felek yolları dîbâlar ile 
İtdi teşrîf çemen mülkini sultân-ı bahâr
Subh-dem velvele-i nevbet-i şâhî mi degül 
Savt-ı mürgân-ı hoş-elhân u sadâ-yı kûhsâr
Çemen etfâlinüñ uyhuların uçurdı yine 
Subh-dem gulgule-i fâhte gül-bâng-i hezâr
Dâye-i ebr yine goncalaruñ şeb-nemden 
Başına akçe dizer niteki etfâl-i sıgâr
Mevsim-i rezm degüldür dem-i bezm irdi diyü 
Sûsenüñ hançerini tutdı ser-â-pâ jengâr
Semenüñ sîne-i sîmînin açup bâd-ı seher 
Çözdi gülşende gülüñ dügmelerin nâhun-ı hâr
Pîrehen berg-i semen gûy-ı girîbân şeb-nem 
Gülsitân oldı bu gün bir sanem-i lâle-’izâr
Zîb ü fer virmek içün rûy-ı ‘arûs-ı çemene 
Yâsemen şâne sabâ mâşıta âb âyinedâr
Dür ü yâkût ile bir nahl-i murassa’ sandum 
Ergavân üzre dökilmiş katerât-ı emtâr
Şîşe-i çarhda gör bunca murassa’ nahli 
Nice ârâste kılmış yine sun’-ı Cebbâr
Berg-i ezhârı hevâ şöyle çıkardı felege 
Pür-kevâkib görinür günbed-i çarh-ı devvâr
Dem-i ‘Îsâ dirilür bûy-ı bahûr-ı Meryem 
Açdı zanbak Yed-i Beyzâyı kef-i Mûsâvâr
Zanbakuñ goncasıdur bâga gümiş bâzû-bend 
Za’ferân ile yazılmış aña hatt-ı tûmâr
Câm-ı zerrîni tolu bâde-i gül-reng itmiş 
Gül-i ra’nâ seherî kılmag içün def’-i humâr
Dehen-i gonca-i ter dürlü letâ’if söyler 
Gülüp açılsa ‘aceb mi gül-i rengîn-ruhsâr
Güher-i fursatı aldurma sakın devr-i felek 
Sîm ü zerle gözüñi boyamasun nergisvâr
Câm-ı mey katreleri sübha-i mercân olsun 
Gelüñüz zerk u riyâdan idelüm istigfâr
Lâle sahrâyı bu gün kân-ı Bedahşân itdi 
Jâle gülzâra nisâr eyledi dürr-i şehvâr
Dâmenin dürr ü cevâhirle pür itdi gül-i ter 
Ki ide hâk-i der-i Hazret-i Paşaya nisâr
Sâhib-i tîg u kalem mâlik-i câm u hâtem 
Âsâf-ı Cem-’azamet dâver-i Cemşîd-vekâr
Âsmân-pâye hümâ-sâye ‘Alî Paşa kim 
İremez tâk-i celâline kemend-i efkâr
Şâh-ı gül neşv ü nemâ bulsa nem-i lutfından 
Ola her gonca-i ter bülbül-i şîrîn-güftâr
Âb u gil müşg ü gül-âb ola çemen sahnında 
Bûy-ı hulkıyla güzâr itse nesîm-i eshâr
Tab’-ı vekkâdın eger âteş-i rahşân görse 
Kızara ahker-i sûzân nitekim dâne-i nâr
Güneşi keff-i zer-efşânına beñzer dir idüm 
Almasa mâha ‘atâ eyledügin âhir-ı kâr
Şöyledür keff-i güher-pâşı yemîn itmek olur 
Ki ‘atâsından irer bahre gınâ kâne yesâr
Manzar-ı kasr-ı sa’âdetden anuñ re’yi gibi 
Rûy göstermedi bir şâhid-i hurrem-dîdâr
Bâg-ı cûdında nihâl-i kereminden derilür 
Lutf-ı bî-minnetinün mîvelerinden her-bâr
Manzar-ı himmetinüñ küngüre-i rif’atine 
İremez sarsar-ı tûfan-ı fenâ birle gubâr
İşigi taşı imiş yüz sürecek hayf diyü 
Taşdan taşa döger başını şimdi enhâr
Serverâ cânı mı var devletüñ eyyâmında 
Sünbülüñ turrasına el uzada şâh-ı çenâr
Eylemez kimse bu gün kimse elinden nâle 
Bezm-i ‘işretde meger mutrib elinden evtâr
Şer’a uymaz n’idelüm nâle vü zâr eyler ise 
Gerçi kânûna uyar zemzeme-i mûsîkâr
Geşt iderken çemen-i medh ü senâñı hâtır 
Lâyih oldı dile nâ-gâh bu şi’r-i hemvâr
Gül gibi gülşene kılsañ n’ola ‘arz-ı dîdâr 
Hayli dökildi saçıldı yoluña fasl-ı bahâr
Reşk-i dendânuñ ile hançere düşdi jâle 
Berg-i sûsende gören itdi sanur anı karâr
Geçemez çenber-i gîsûy-ı girih-gîrüñden 
Gerçi kim za’f ile bir kılca kalupdur dil-i zâr
Turralar milket-i Çîn nâfe-i müşgîn ol hâl 
Gözüñ âhû-yı Huten gamzelerüñdür Tâtâr
Dil-i mecrûha şifâ-bahş ruh u la’lüñdür 
Gül-be-şekkerle bulur kuvveti tab’-ı bîmâr
Degme bir gevheri kirpügine salındurmaz 
Göreli la’1-i revân-bahşuñı çeşm-i hûn-bâr
Koma Bâkî kuluñı cür’a-sıfat ayakda 
Dest-gîr ol aña ey dâver-i ‘âlî-mikdâr
Bâg-ı medhüñde olur cümleye gâlib tenhâ 
Bahs içün gelse eger bülbül-i hoş-nagme hezâr
Puhtedür gayrılar eş’ârı velî puhte piyaz 
Hâm ‘anberdür eger hâm ise de bu eş’âr
Hâm var ise eger micmere-i nazmumda 
Dâmen-i lutfuñ anı setr ider ey fahr-i kibâr
Bahr-i eş’âr yiter urdı sütûr emvâcın 
Demidür k’ide du’â dürlerini zîb-i kenâr
Lâlelerle bezene niteki dest ü sahrâ 
Nitekim güller ile zeyn ola dest ü destâr
Nitekim lâlelere şeb-nem olup üftâde 
Gülle-re bülbül-i şeydâ geçine ‘âşık-ı zâr
Gül gibi hurrem ü handân ola rûy-ı bahtuñ
<end>

<start>
Gül meclisinde lâle yine kıldı âşikâr 
Âyîn-i bezm-i ‘işret-i Cemşîd-i kâmkâr
Gül-zâre gel ki cümle cihândan nümûnedür 
Sahn-ı çemende hâsıl olur seyr-i her diyâr
Döndi diyâr-ı Rûma semenlerle sahn-ı bâg 
Gûyâ sevâd-ı mülk-i Habeşdür benefşezâr
Sahrâyı kıldı lâle Bedahşâñ vilâyeti 
Gülzârı itdi tâze çemen mülk-i sebzezâr
Dûlâb kurdı kavs-i kuzah bâg-ı ‘âleme 
Mîz-âb gibi her yañadan akdı cûybâr
Çarh oklarını atdı yine gülşene sehâb 
Altun göbeklü bir siper-i la’l tutdı hâr
Gösterdi âb ‘aks-i gül-i bâgı nitekim 
Nusret yüzini âyîne-i tîg-i şehryâr
Ol kim gubâr-ı dergehine intisâb ile 
Eflâke irdi küngüre-i tâc-ı iftihâr
Mülk-i sühanda nevbetümüz çaldı rûzgâr 
Âfâkı tutdı velvele-i kûs-ı iştihar
Bâkî ne deñlü sözlerüñ âb-ı revân ise 
Akar su gibi yirde gerek rûy-ı i’tizâr
Kandan gedâ-yı bî-ser ü pâlar senüñ gibi 
Kandan edâ-yı medh-i şehenşâh-ı tâcdâr
Yüz sür Cenâb-ı Hakka niyâz u tazarru’ it 
Olsun mezîd ‘ömr-i Hudâvend-i rûzgâr
Kadr ü şerefde her gicesi Leyletü’l-berât 
Eyyâm-ı ‘ömr-i devleti nev-rûz u nev-bahâr
Pâ-mâl-i esb-i devleti küffâr-i hâksâr 
Hâkân-ı Çîn mutî’ ola şâh-ı ‘Acem gibi
Kesr-i ‘adû vü feth-i memâlik ‘ale’d-devâm 
Gürz-i girânı kelle-i düşmende zam gibi
<end>

<start>
Hüsnüñ ziyâsı pertev-i nûr-ı kıdem gibi 
Rûşen cemâlüñ âyinesi subh-dem gibi
Âlem harîm-i hürmet-i kûyuñda muhterem 
Vasluñ harâm ‘âşıka sayd-ı Harem gibi
Çeşmüm devât-ı surha dönüp hûn-ı eşk ile 
Cismüm boyandı kana ser-â-pâ kalem gibi
Derdüm hisâba gelmedi kıldum muhâsebe 
Göz yaşı dâne dâne dökildi rakam gibi
Sen sag ol ey visâli hayât-ı cihân olan 
Ben bu firâka döymeyem âhir ölem gibi
Bâkî ne gam penâhuñ ola rûzgârda 
Sultân Mehemmed ol şeh-i sâhib-kerem gibi
Meşhûr bezm-i devlet-i şâh-ı yegânede 
Tab’un safa-yı meşreb ile Câm-ı Cem gibi
Ol şeh-süvâr-ı ‘arsa-i ikbâl ü baht kim 
Şâhân-ı dehr atı öñince hadem gibi
Kadr-i bülend ü câh ile mümtâz u ser-firâz 
Hayl-i mülûk-i ‘âlem içinde ‘alem gibi
Hakdan niyâzum ol ki ‘adûsı zamânede 
Râhat yirini bulmaya kûy-ı ‘adem gibi
Âsîb-i rüzgâr-ı hazândan emîn ola 
Gülzâr-ı ‘ömr-i devleti bâg-ı İrem gibi
Pâ-mâl-i esb-i devleti küffâr-i hâksâr 
Hâkân-ı Çîn mutî’ ola şâh-ı ‘Acem gibi
Kesr-i ‘adû vü feth-i memâlik ‘ale’d-devâm 
Gürz-i girânı kelle-i düşmende zam gibi
<end>

<start>
Cihân bâgına virdi revnak-ı firdevs-i a’lâyı 
Temâşâ eyle sun’-ı Hazret-i Bârî Te’âlâyı
Uyandur çeşm-i cânı hvâb-ı râhatdan seher-hîz ol 
Çemen bülbülleriyle subh-dem zikr eyle Mevlâyı
Cihâna zîb ü fer virdi yine meşşâta-i kudret 
Arûs-ı nev gibi ârâyiş itdi kühne dünyâyı
Zamâne hâl-i Hindû-yı benefşe zînetin görsün 
Nisâr itsün Sitânbûla Semerkand ü Buhârâyı
İrişdi hâkden bûy-ı bahûr-ı Meryem eflâke 
Mu’attar eyledi göklerde dâmân-ı Mesîhâyı
Gülüñ pîrâhen-i Yûsuf gibi dâmânı çâk olmış 
Nesîm-i perde-der kıldı meger mekr-i Zelîhâyı
Ne mümkin dest-res dâmân-ı vasl-ı yâre ey Bâkî 
Felek nâ-mihrbân düşmen kâvî dildâr her-câyî
Talup gavvâs-ı dil kaldı derûn-ı bahr-i hayretde 
Sanur arayı arayı bulam ol dürr-i yek-tâyı
Sözin lü’lû-yı lâlâdan zamâne tutdı zî-kıymet 
Neden şâh-ı cihân bî-kıymet eyler böyle lâlâyı
Mehemmed Hân-ı Gâzî âl-i ‘Osmânuñ ser-efrâzı 
Cihânuñ kâr-sâzı ol sezâ-yı kâr-fermâyî
Ziyâ-bahş olsun âfâka cemâl-i ‘âlem-efrûzı 
Fürûzân eyledükçe tal’at-i nev-rûz dünyâyı
<end>

<start>
Süreyyâ sanmañ üstinde görince şîr-i gerdûnı 
Atıldı âsmâne kûhsâr-ı kahrı kaplanı
Elinden ol kadar düşmen yimişdür boz doganı kim 
Kızılelmadan eyvâ kopdı nâ-geh işidüp anı
Çalındı kûslar tabl u nekâre saldı âvâze 
Dügün bayram idi gûyâ guzâta ceng meydânı
Kimi şemşîr-bâz oldı kimi cân-bâz bu halkuñ 
Temâşâ eyleseñ ol günde görseñ hâl-i insânı
Ser-encâm-ı cadû âhir ne hâle irişür dirken 
Hezârân kelleler tûp itdi nâ-geh çarh çevgânı
Dil-âverler oyunlar oynadı küffâre ol gün kim 
Gören bâzîçe-i takdirüñ oldı deng ü hayrânı
Çıkup yelkenlüler Rûmî siperden bâdbânlarla 
Yine gösterdiler cûş u hurûş-ı bahr-i ‘ummânı
Nehengâsâ dil-âverler ‘adûyı yutdılar gitdi 
Aceb deryâ imiş hakkâ bu leşkergâh-ı ‘Osmânî
Ser-i bî-magz-ı düşmenden fezâda kâseler toldı 
Sibâ’-ı kûh u deşte kıldılar tertîb-i mihmânî
Meger kim ugramış gerdûn öñinde seyl-i hûn içre 
Şafak sandı şebângeh halk dâmânındaki kanı
Dem-i a’dâ ile deşt-i cihânı lâle-zâr itdi 
Sipâh-ı berk-reftâr-ı Tatâruñ tîr-bârânı
Hudâvendâ sen ol İskender-i pâkîze-meşrebsin 
Akıtdı tab’-ı pâküñ ayagına Âb-ı hayvânı
Ne cünbiş kıldı kim âhir dil-i düşmende yir itdi 
Meger gösterdi ol nîze hırâm-ı kadd-i hûbânı
Misâl-i halka-i zülf-i girih-gîr-i ham-ender-ham 
Biri birine koydı tîg-i kahruñ kâfiristânı
Licâmuñda sitâm olmak yaraşur çarhuñ ecrâmı 
Semendüñ sîne-bendinde gül-i zer mâh-ı tâbânı
Bilürsin anı mürg-i beyza-i pûlâd-ı nusretdür 
Aceb mi dâne divşürse elinde tîg-i bürrânı
Hemân âyîne-i sırr-ı Hudâdur tab’-ı şâhâne 
Müberrâ gıll u gışdan kalbi sâf u sâde sultânî
Mücellâ sînesi âyînedâr-ı şâhid-i gaybî 
Musaffâ hâtırı sûret-pezîr-i râz-ı pinhânî
Hemân oldur niyâzum senden ey Keyhusrev-i sânî 
Ki gûş-ı hûşa mengûş eyle dürr-i pend-i pîrânı
Sikendersin karînûn feylesûfân-ı cihân olsun 
Hakîmân-ı zamâne hîçe saymaz şahs-ı nâ-dânı
Niyaz it Hakka ey Bâkî vücûdın hıfz ide Bârî 
Hatâlardan nigehdâr olsun ol Dârâ-yı devrânı
Hudâvendâ Hudâ ol zât-ı pâke hırz-ı cân olsun 
Du’â-yı müstecâb-ı tâ’ifân-ı ‘arş-ı Rahmânî
Belâ gird-âbına salsun ‘adûñı nâ-bedîd itsün 
Fenâ deryâsına gark eyleyen Fir’avn u Hâmânı
Hemîşe feth-i fîrûzı livânâ iltivâ itsün 
Kapuña iltica kılsun cihânuñ hân u hâkânı
<end>

<start>
Cân virürdüm cevher-i cân istese cânân eger 
Bezl iderdüm yolına zî-kıymet olsa cân eger
Îd ü gül hem-sohbet oldı câm-ı zer sundı hilâl 
Göklere çıksa yiridür na’re-i mestân eger
Aldanurdum gül-bün-i ‘ömrüñ yüze güldügine 
Ahdine tursa zamâne dönmese devrân eger
Hvâr u zâr olmazdı bülbül hâre yâr olmazdı gül 
Aksine devr itmeyeydi günbed-i gerdân eger
Aglamazdum zahm-ı hârından bu fânî gülşenüñ 
Bir güle baksa hele ol gonca-i handân eger
Cû’ u zillet derdidür etfâli giryân eyleyen 
Aglamazdı tıfl-ı dil olsa elinde nân eger
Harc kim bî-dahl ola mevcûd olan nâ-bûd olur 
Olsa mâlüñ fı’1-mesel mahsûl-i bahr u kân eger
Lâ-cerem bir gün zemîn-i huşk olur deryâ-yı 
Nîl Menba’ından yagmasa bir nice dem bârân eger
Derd ü mihnet çekme dergâhında ey Bâkî yüri 
Arz kıl bilmezse hâlüñ hazret-i Sultân eger
Ol ki hûrşîd-i cihân-tâba zekât-ı zer virür 
Kâse-gerdân olsa şehrinde meh-i tâbân eger
Feyz-i envâr-ı kef-i zer-bahşı besdür ‘âleme 
Akmaz olsa çeşme-i hûrşîd-i nûr-efşân eger
Kasr-ı kadrüñ âsmân eyler olursa dest-gîr 
Himmet-i vâlâ-yı şâhenşâh-ı ‘âlî-şân eger
Biz gedâ mihmâniyüz lâyık görürse hükm anuñ 
İşiginde nâne muhtâc oldugın mihmân eger
Gelmeye bir dahı misli dehre biñ sa’y itseler 
Heft ahter nüh felek yanınca çâr erkân eger
Nûh ‘ömrin virsün Allâhum hatâdan saklasun 
Yıksa bünyâd-ı sarây-ı ‘âlemi tûfân eger
<end>

<start>
Dil-i sad-çâki ser-i zülf-i perîşâne çeker 
Bilür ol mûy gamın her ne ise şâne çeker
Kim çıkar başa ser-i zülf-i girih-gîrüñ ile 
Yine ol silsile çevrin dil-i dîvâne çeker
Kaşlaruñ bükdi bilin gerçi kemân-ı ‘aşkı 
Âşıkun Rüstem-i Destân ile hasmâne çeker
Yâre ser kılsa fidâ mûr-sıfat cân-ı za’îf 
Pîş-keş pây-ı melahdur ki Süleymâna çeker
Ne çeker adını eshâb-ı riyâ ikide bir 
Tutalum rind-i gedâ bir iki peymâne çeker
Sîneme nîzelerin ol müjeler togrıldur 
Üstüme hançerin ol gamze-i mestâne çeker
Mûr-ı endîşe ki peygûle-i gamdur vatanı 
Turmayup hâli hayâlin getürür dâne çeker
Ayagı topragı tâc-ı ser-i eşrâf-ı cihân 
Sürme-i hâk-i rehin dîde-i a’yâne çeker
Hûblar tutsa rikâbın yiridür cümle kaçan 
Esb-i nâzı felek ol husrev-i hûbâne çeker
Âb-rûyın gören ol hançer-i âteş-tâbı 
Sâde-rû hûb sanur sîne-i ‘uryâne çeker
Dâmen-i şâhid-i ma’nâya biri dest uramaz 
Çog olur gerçi ser-i fikri girîbâne çeker
Ehl-i dil gûşe-i bî-tûşe-i mihnetde yatur 
Hvân-ı ihsanı felek merdüm-i nâ-dâne çeker
Tâli’uñla nice bir ceng ü cidal ey Bâkî 
Âkıbet kevkeb-i bahtuñ seni dîvâne çeker
Devlet-i şâh-ı cevân-bahta du’â kıl ki seni 
Kimse çekmez ilerü himmet-i şâhâne çeker
<end>

<start>
Leb-i la’lin hayâl it gûşe-i ‘uzletde pinhân ol 
Dilâ hem kân-ı gevher kıl özüñ hem gevher-i kân ol
Eger tahsîl-i derd itdüñse düş kûy-ı harâbâta 
Seni gene itdiler çünkim mukîm-i künc-i vîrân ol
Tokınsa tîr-i mihnet ger mübâhât ile gögsüñ ger 
Soyınduñ ‘arsa-i rindâne girdüñ merd-i meydân ol
Ko emvâc-ı belâ gelsün nasîbin rüzgâr alsun 
Derûnuñ derdini keşf itme sen deryâ-yı ‘ummân ol
Düşer bir ‘ukdeye gâhî küdûret kesb ider tâli’ 
Gerekse mâh-ı tâbân ol gerek mihr-i dırahşân ol
Zamâne eylemez hürmet amân virmez dem-i fursat 
Gerek dervîş-i dil-rîş ol gerek şâh-ı cihânbân ol
Yüzüñ ey gonca-leb dürme bize cevr eyleyüp turma 
Açıl gül gibi handân ol salın serv-i hırâmân ol
N’ola hûrşîdveş başuñ göge irdiyse hüsn içre 
Ser-efrâz-ı cihân ol çâre-sâz-ı derdmendân ol
Şeref virmez dür ü gevher kemâl olmaz zer ü zîver 
Hüner kesb it hüner bahr-i fazîlet kân-ı ‘irfan ol
Kabâ-yı câh ile âdem geçinsün her kaba câhil 
Güher göster güher meydâna gir sen tîg-i ‘uryân ol
Yine rûz-ı visâlinden dem urdı bâd-ı subh ey dil 
Kul olduñ nice yıllardur bu gün ‘îd irdi kurbân ol
Dilâ âhuñla yakduñ milket-i Rûmı nedür derdüñ 
Gedâ-yı kûy-ı yâr olmak dilerseñ Mısra sultân ol
İrişdükçe sehergâha münâcât eyle dergâha 
Devâm-ı devlet-i şâha du’â-gûy u senâ-hvân ol
Degülsin medhine kâdir ne deñlü tutsalar mâhir 
Gerekse Rûmda Bâkî ‘Acem mülkinde Selmân ol
<end>

<start>
Kadr-i eşküm ol bilür kim kıymet-i gevher bile 
Rûy-ı zerdüm hoş görür şol kim ‘ayâr-ı zer bile
Nefha-i ‘anber tutar zülfi hamından ‘âlemi 
Kanda gitse iki yanında iki micmer bile
Sâye-i kaddüñde âhum başka sancak çekdügin 
Tuydı hep mîr-i livâ belki şeh-i kişver bile
Sûz-ı ‘aşkuñdan dimâgum şol kadar âşüfte kim 
Mey degül âsûde kılmaz dârû-yı hüş-ber bile
Küşte-i şemşîr-i ‘aşkuñ hâkden kaldursalar 
Teng ola sahrâ-yı ‘âlem ‘arsa-i mahşer bile
Cân virür çokdur ser-i kûyuñda kurbân olmaga 
Hâzır it şemşîr-i bürrânuñla bir hançer bile
Tâb-ı dilden ahker-i sûzâna döndi gözlerüm 
Bu meseldür kim yanar huşküñ yanınca ter bile
İnkisâr-ı bâl ile zehr-i gam itse telhkâm 
Şehd şîrîn itmez agzın ‘âşıkuñ sükker bile
Bâkıyâ çarh-ı sitemkâruñ ne cevr itdüklerin 
Yek-be-yek ‘arz it ki şâh-ı ma’delet-güster bile
Hayli demdür hırka rehn-i hâne-i hammârdur 
Havfum oldur ki ola dîvân ile defter bile
Korkaram çâpük-süvâr-ı ‘arsa-i ‘irfân iken 
Esb nâ-geh bir gice bî-cev kala ester bile
Âsitânı hâkine muhtâç mutlak hâs u ‘âm 
Yaluñuz kullar degül tahtında sultânlar bile
Cânına minnet bilür Dârâyı derbân eylese 
Hak bu kim Dârâ degül yanınca İskender bile
Vâsıl olmaz pâye-i na’l-i semend-i kadrine 
Efser-i Hâkân degül tâc-ı ser-i Kayser bile
Eşheb-i zerrîn-sitâm-ı bahtı cevlân eylesün 
Nüh felek tâ devr ide âfâkı heft ahter bile
<end>

<start>
Minnet Cenâb-ı Hakka dem-â-dem hezâr-bâr 
Fasl-ı şitâda bâg-ı cihân buldı nev-bahâr
Gün gibi tâc-ı devlet-i şâhî tulû’ idüp 
Kevn ü mekâna virdi ziyâ âfitâbvâr
Hürşîd gibi pertev-i cûd u sehâ ile 
Rûy-ı zemîne saçdı zer-i kâmilü’l-’ayâr
Kıldı zemîni berf gibi nakdi sîme gark 
İn’âm-ı ‘âm-ı şâh-ı cevân-merd-i bahtyâr
Deryâ-yı keffi mevc-i ‘atâ urdı şöyle kim 
Yek-bâr sîm-i nâb ile zeyn oldı her kenâr
Berg-i gül-i sefîdi yolup bâgbân-ı çarh 
Mânend-i berf yollarına eyledi nisâr
Allâh ki dökdi saçdı felek halka varını 
Şükrâne-i cemâl-i cihân-bân-ı şehryâr
Ol âsitânı kıble-i ikbâl u baht olan 
Sultân Mehemmed a’zam-ı şâhân-ı tâcdâr
Farkında tâc-ı devlet ü ikbâl ser-fırâz 
Tahtında taht-ı ‘izzet ü baht eyler iftihâr
Dârâ revâ ki gâşiyesin ala dûşına 
Lâyık budur ki ola Sikender rikâbdâr
İlmi katında bahre niçün dinile muhît 
Hilmi yanında kûha neden nisbet-i vekâr
Nusret yüzini oldı nümâyende ‘âleme 
Âyîneveş elinde o şemşîr-i âbdâr
Hâlî degüldi zelzeleden ‘arsa-i zemîn 
Evvel kademde virdi cihân mülkine karâr
Saff-ı gazâda râyet-i ikbâli pây-merd 
Rûz-ı vegâda kabza-i şemşîri destyâr
Eyler hücûmı düşmen-i dîne ‘Alî-sıfat 
Şemşîr-i hûn-feşânı kılur kâr-ı Zülfekâr
Şîr-i jeyâna pençe salar gâh-ı hışm u kîn 
Bebr-i yabâna karşu varur vakt-i kârzâr
Ahdi zamânı emn ü emân-ı cihâniyân 
Şâh-ı huceste-tâli’u ferhunde-rûzgâr
Devrân basît-i hâke niçün saldı ferş-i sîm
Devrinde tâ ki irmeye bir hâtıra gubâr
Dâg-ı vefâ vü mihri göñülde şigüfte gül 
Tîr-i hadengi cân-ı ‘adûda şikeste hâr
Bâkî du’âcı pîr kuluñ geldi husrevâ 
Eyler cenâb-ı hazretüñe ‘arz-ı iftikâr
Mevrûsdur cenâbuña memlûk tapuña 
Lâyık degül ki devr-i zamân ide hvâr u zâr
Destinde hâme fazl u belâgat nihâlidür 
Medh ü senâ-yı şâh-ı cihân aña berg ü bâr
Ümmîd o kim du’âña ola mûcib-i kabûl 
Sûz-ı derûn u derd-i dil ü çeşm-i eşk-bâr
Her kanda ‘azm iderseñ ola reh-ber ü refîk 
Tevfîk-i Rabb-i ‘izzet ü te’yid-i Kirdgâr
Eyyâm-ı ‘ömr ü devlet ü iclâl müstedâm 
Bünyâd-ı baht u ‘izzet ü ikbâl üstüvâr
<end>

<start>
Dökilmiş zülf-i müşgâsâ o kadd-i dil-sitân üzre 
Döşenmiş sâye-i Tûbâ bihişt-i câvidân üzre
Ten-i pâki ‘arak-rîz olmış ol serv-i gül-endâmuñ
Dökilmiş katre-i şeb-nem nihâl-i ergavân üzre 
19
Gören bezm-i mahabbetde vücûdum nahl-i gül sandı
Ser-â-pâ taze dâgumdan bu cism-i nâ-tevân üzre
Hamâ’il gibi dâ’im dâg-ı derdüm ‘âşık-ı bî-dil
Kosun baş üstine dirse n’ola va’llâhi cân üzre
İzâr-ı nâzenînin pür-gubâr-ı müşg-i Çîn itmiş
Yüz urmış hâk-i pây-ı husrev-i sâhib-kırân üzre
Harîm-i cân u dilde tâb-ı hüsnüñden nişân virdi
Safâ-yı tal’at-ı nev-rûz bâg u bûstân üzre
Göñül bâg-ı cihânda ârzû-yı berg-i ayş eyler
Felek mahz-ı hayât-ı bî-sebâta imtinân üzre
Cihân-ı ma’delet kân-ı mürüvvet Hân Murâd ol kim
Vücûdı sâye-i lutf-ı İlâhîdür cihân üzre
Nişân-ı baht u devlet gevher-i kân-ı sa’âdetdür
Gubâr-ı na’l-i esbi tâc-ı fark-ı husrevân üzre
Dili dürr-i ma’ârifden kefi bezl-i ‘avârifden 
Dem-â-dem eyler isbât-ı fazîlet bahr u kân üzre
Memâlik zıll-ı rif’ atde halâ’ik hvâb-ı râhatde
Cihân âsûde ‘adlinde zamân emn ü emân üzre
Zamâne âteş urdı hırmen-i a’dâ-yı bed-kîşe
Düşelden şu’le-i şemşîri Azerbâycân üzre
Hirâsân oldı a’yân-ı Horâsân gözlerin açdı
Sabâ gerd-i siyâhın sürmesiyle İsfahân üzre
Dilerse akıdur âb-ı revânı hâk-i Tebrîze
Dilerse hâk-i Tebrîzi döker âb-ı revân üzre
Du’â-yı devletinden soñra vâcib saña ey Bâkî
Tevekküldür Hudâvend-i zemîn ü âsmân üzre
<end>

<start>
Micmer-i zerrîn-i mihri çarh gerdân eyledi
Ûd u ‘anber kıymetin bûy-ı gül erzân eyledi
Bülbül-i şûrîde-dil kıldı niyâz-ı ‘âşıkân
Gonca-i gannâc nâz-ı nâzenînân eyledi
Çıkdı bir yirden sadâ vü sît-ı mürgân-ı çemen
Gûyiyâ etfâl-i mekteb hatm-i Kur’ân eyledi
Mehd-i gülzâr üzre geldi dâye-i ebr-i bahâr 
Tıfl-ı gonca agzın açdı meyl-i pistân eyledi
Tagılup cünd-i şitâ feth oldı mülk-i bâg u râg
Leşker-i ebr-i bahârî tîr-bârân eyledi
Irkını kat’ eyledi cünd-i şitânuñ nev-bahâr 
Berg-i sûsen hidmet-i şemşîr-i bürrân eyledi
Nevbet-i sûr u sürûr oldı tonandı her nihâl 
Nahl-bend-i nev-bahâr eşkâl u elvân eyledi
Nev-’arûs-ı gül gibi pîrâhen-i âl üstine
Lâle dürr-i jaleden gûy-ı girîbân eyledi
Her yaña mektûb uçurdı bâd-ı nev-rûzî yine 
Berg-i nesrîni kebûter gibi perrân eyledi
Jâle kıldı her kenârı sâhil-i bahr-i 
Aden Lâle hâk-i gülşeni kân-ı Bedahşân eyledi
Zülf-i dil-ber bendine düşmiş gibi âşüfte-hâl 
Sünbül-i miskîn ‘aceb kendin perîşân eyledi
Lâle çâk-i pîrehen gösterdi gül çînî kabâ
Bülbül-i şûrîde hây u hûy-ı mestân eyledi
Yakdılar nergisleri etrafa saçıldı şirâr 
Bâd âteş-bâzlar gibi gül-efşân eyledi
Lâle hâven yakdı sûsen âsmânîler yine
Şâh-ı gül taht-ı zümürrüd üzre seyrân eyledi
Tutdı etrâfın benefşe mülk-i Mısra döndi bâg 
Sandılar seyr eyleyenler Nîl tugyân eyledi
Devr-i gül sanmañ cihânı böyle tezyîn eyleyen
Yümn-i ikbâl-i Hudâvend-i cihânbân eyledi
Şâh-ı ‘âdil Hân Murâd ol kim nesîm-i ‘adl ile 
Lutfı bâg-ı ‘âlemi reşk-i gülistân eyledi
Âlemi gül gibi handân itdi devr-i devleti
Ahd-i ‘adli i’tidâl-i mâh-ı nîsan eyledi
Zûr-ı dest-i devleti gürz-i girân-ı satveti
Düşmen üzre hamle-i Sâm u Nerîmân eyledi
Sillesiyle kendüye geldi şecâ’at lâ-cerem 
Düşmen-i dîne hücûm-ı şîr-i garrân eyledi
Tâ’atinde baglayup mânend-i Keyhusrev kemer 
Hâkim-i Îrân kabûl-i pend-i pîrân eyledi
Abd-i Memlûkî gibi hâk-i cenâbı hıdmetin 
Seyyid-i sâhib-velâyet Hân-ı Gîlân eyledi
Turmadı çekdi Sıfâhân semtine bâd-ı sabâ 
Hâk-i payın sürme-i eşraf u a’yân eyledi
Bâkîye ez’âfın ihsân eyledi eltâf-ı şâh
Ol kerem kim Şeh Selîm ü Hân Süleymân eyledi
Anlar itdi hâkden eflâke gerçi ser-fırâz 
Menzilin şâh-ı cihân eyvân-ı Keyvân eyledi
Hıdmet-i hâk-i cenâbından gelen kadr ü şeref 
Ser-firâz-ı ehl-i dil mümtâz-ı akrân eyledi
Husrevâ sen serveri ol şâh-ı şâhân eyleyen 
Ben kuluñ erbâb-ı tab’a mîr-i mîrân eyledi
Şeb-çerâg-ı zulmet-i zulm eyledi şemşîrüñi 
Çarh-ı gerdân tîguñ elmâsın dırahşân eyledi
Matla’-ı subh-ı zaferden şâhid-i nusret yüzin 
Gün gibi âyîne-i tîguñ nümâyân eyledi
Cümle yek-dildür du’â-yı devletüñde kâ’inât 
Halk ikbâl-i cenâb-ı pâk-i Yezdân eyledi
Secdegâh itsün cihâna hâk-i dergâhuñ o kim 
Âsitânuñ kıble-i ikbâl-i şâhân eyledi
<end>

<start>
Râh-ı çeşmümden dile tâb-ı ruh-ı cânân gelür 
Hâne-i câna ziyâ-yı mihr-i nûr-efşân gelür
Vasl-ı yâra cân ile oldur hırîdâr oldugum 
Gelse biñ nakd-i revâne bir demi erzân gelür
Bâğbân-ı gülşen-i ‘aşkuñ olan ‘âşıklara
Dâgı gül dûd-ı kebûdı sünbül ü reyhân gelür
Nûş-ı cân eyler göñül cem’iyyet-i hâtır bulur 
Târmâr eyler yine ol gözleri mestân gelür
Câm-ı gül-gûn nûş ider hûn-âbe-i eşkin döker 
Beñzine bir pâre ‘âşık derdmendüñ kan gelür
Senden ayrılmak katı müşkil belâdur dûstum 
Yoluña ölmek egerçi ‘âşıka âsân gelür
Bulsa câm-ı la’l-i cân-bahş-ı lebüñden cür’a hâk 
Hâk içinde mürde-i sad-sâle cisme cân gelür
Sâdıkam cândan baña ‘aşkuñ ‘azîz oldı disem 
Sanma girçek ‘âşıkuñdan dûstum yalan gelür
Cânuma canlar katar gelse peyâm-ı vasl-ı yâr 
San nesîm-i lutf-ı şâhenşâh-ı ‘âlî-şân gelür
Hân Murâd ol kâ’inâtuñ kıble-i ikbâli kim 
Ka’be-i dergâhına şâhân u dervîşân gelür
Şehr-i dârü’1-mülk-i ‘adlin seyr iden ‘âriflere
Hıtta-i ma’mûre-i ‘âlem dih-i vîrân gelür
Âleme çekdi simât-ı ni’met-i bî-minnetin
Şâhlar şeh-zâdeler dergâhına mihmân gelür
Âsitânı hâkini kıldı Kırım hânı konak
İrte bir gün seyr idüñ hâkân-ı Türkistân gelür
Bir hatâ zann eyleyüp ebrûların çîn eylese 
Cân atar dergâhına Fagfûr ile Hâkân gelür
Perçem-i tûgından irdükçe Frengistâna tâb 
Sâye-i serv-i bülend-i kaddin özler bân gelür
Şâdmân olsun ‘Acemler gözleri aydın yine
Mîr Haydar nûr-ı çeşm-i husrev-i Îrân gelür
Kanı ol gelmez diyü bahs eyleyen câhilceler 
Hak budur kim ‘âkıle anlar katı nâ-dân gelür
El süvâr oldı kümeyt-i hâmeye şimden girü 
Sanma Bâkî gibi şâhâ fâris-i meydân gelür
Şimdi gûş-ı cân ile diñler cihân eş’ârumı 
Medhüñ itsem bir yire mecmû’-ı ins ü cân gelür
Okudukça na’tuñı her gûşeden gûş itmege
Cân-ı Selmân rûh-ı pâk-i Hazret-i Hassân gelür
Bî-nihâyet lutfuña lâyık edâ mümkin degül 
Gerçi ma’nâ hâtıra bî-hadd ü bî-pâyân gelür
Arsa-i sîmîn-i subh üstinde dâ’im gûy-ı zer
Tâ ham-ı çevgân-ı gerdûn içre ser-gerdân gelür
Hasm-ı gerden-keş izüñ tozına kılsun ser-fürû
Ser-fürû kılmazsa bir gün kellesi galtân gelür
<end>

<start>
Bi-hamdi’llâh şeref buldı yine mülk-i 
Süleymânî Cülûs itdi sa’âdet tahtına İskender-i sânî
Togup gün gibi zerrîn tâc ile burc-ı sa’âdetden 
Yitişdi şarkdan garba ziyâ-yı ‘adl u ihsânı
Beşâretler zemîne âsmânuñ gözleri aydın 
Cihânı rûşen itdi pertev-i envâr-ı Yezdânî
Perî gözden nihân olmak ne mümkindür zamânında 
Cihânı şöyle nûrânî kılupdur rûy-ı rahşânı
Metâ’-ı ma’rifet geldi revâcın buldugı demler 
Zer-efşân eylesün nergisler evrâk-ı gülistânı
Biraz uyhu yüzin görsün felekde dîde-i encüm 
Ki çeşm-i baht-ı bî-dârı yiter dehrüñ nigehbânı
Hudâvend-i cihân sultân-ı ‘âdil şâh-ı deryâ-dil 
Ser-efrâz u serîr-efrûz-ı tâc u taht-ı sultânî
Penâh-ı dîn ü devlet pâdişâh-ı âsmân-rif’at 
Cenâb-ı Şeh Selîm ibni Süleymân Hân-ı ‘Osmânî
Şehenşâh-ı hümâyûn-tâli’ u ferhunde-tal’atdur 
Cihân-ı saltanatda ol sa’âdet tahtınuñ  hânı
Elinde Hazret-i Dâvûduñ âhendür ki mûm oldı 
Ziyâ-bahş olsa âfâka n’ola şemşîr-i bürrânı
Su gibi nâr-ı kahrından erir bir demde 
Rûyîn-ten Tokınsa şu’le-i şemşîri nerm eyler Nerîmânı
İner Seyf âyeti gibi ser-i a’dâya şemşîri 
Hadîs-i tîg-i pulâdın nice şerh ide Kirmânî
Alevlerdür duhân içre görinür tîgler gûyâ
Ne dem gerd-i siyâhı rezmgâhı kılsa zulmânî
İderler reh-nümâlıklar ‘adem mülkine a’dâya 
Guzâtuñ ellerinde nîzeler şem’-i şebistânî
Müselles gösterür dâyim temâşâ eyleseñ elde 
Meger kim pâre-i elmâsdur câm-ı dırahşânı
Hudâvendâ sen ol çâpük-süvâr-ı mülk ü devletsin 
Ki rahş-ı himmetüñ evvel kademde aldı meydânı
Semenderveş semendüñ yanar od içre atar kendin 
Su gibi akıdur degse şirâr-ı na’li sindânı
Felekler farkına basdı kadem devrüñde fazl ehli 
Nice pâ-mâl ide dünyâ-yı fânî ehl-i ‘irfânı
Kef-i cûduñ keremler kim kılupdur ehl-i ‘irfâna 
Ol ihsanı gül ü nesrîne kılmaz ebr-i nîsânî
Sehâ resminde haddinden tecâvüz eylemez deryâ 
Kef-i cûduñ taşırgatmaz kerem vaktinde ‘ummânı
Perîşân itmedi devrüñde hergiz kimseyi kimse 
Meger meclisde yârân-ı safâ gül-berg-i handânı
Kafâdâr oldılar şîr ü peleng âhûya sahrâda
İderler şol kadar şimdi ri’âyet hakk-ı cîrânı
Felek gırbâl ile zer buldı dirler hâk-i râhuñda 
Miyân-ı hâlede seyr eyleyenler mâh-ı tâbânı
Aña her gûşeden bir ta’ne taşın kondururlardı
Nigînüñle mu’ârız görseler mühr-i Süleymânı
Sabâ gibi güzâr itdüm seher gülzâr-ı medhüñde 
Bu ebyâtı terennüm kıldı bir mürg-i hoş-elhânî
Nihâl-i hoş-hırâmuñdur cihân gülzârınuñ bânı 
Müsellemdür saña âyîn ü üslûb-ı cihânbânî
Cünûnın gördiler cûlar nihâl-i sîm-sîmâñâ 
Gümiş zencîr ile bend itdiler serv-i hırâmânı
Gedâ-yı âsitânuñ âsmâna ser-fürû kılmaz 
Begenmez hâsılı kemter kuluñ eyvân-ı Keyvânı
Senâ-hvânuñ olurdı mâh-ı Ken’ân tal’atuñ görse 
Saña Yûsuf diyeydi iller aña Yûsuf-ı sânî
Getür câm-ı sürûr-encâmı ey sâkî yiter çekdük 
Cefâ-yı devr-i gerdûnı belâ-yı çarh-ı gerdânı
Benem ol ‘âşık-ı şûrîde kim turmaz revân eyler 
Dilinden Âb-ı hayvânı gözinden dürr-i galtânı
Zuhûr itdi Zahîrüñ sırrı tab’-ı nükte-dânumda 
Akıtdı kendüye şi’rüm revân-ı pâk-i Selmânı
Belâgat kûsın urdum husrevâne heft kişverde 
Suhan menşûrına çekdüm bu gün tugrâ-yı Hâkânî
Egerçi pîr-i dânâdur göñül fenn-i belâgatda 
Velî olmaz debistân-ı senâñuñ tıfl-ı nâ-dânı
Nisâr-ı şâha lâyık mümkin olsa bir güher bulmak 
Kazardum tîşe-i endîşe birle kân-ı imkânı
Du’â-yı devlet-i şâh-ı cihâna başla ey Bâkî 
Hudâ pâyende kılsun tâc u taht-ı zıll-ı Yezdânı
Zümürrüd tahtına çıkdukça şâh-ı leşker-i encüm 
Cihanı efser-i zerrîn ile kıldukça nûrânî
Ser-efrâz ol serîr-i saltanatda gün gibi dâyim 
Münevver kılsun ikbâlüñ bu nüh fîrûze eyvânı
Ziyâ-bahş ol rikâbuñ şu’lesinden mâh u hûrşîde 
Semend-i bahtuñ itsün ‘arsa-i ‘âlemde cevlânı
<end>

<start>
Cihân-ı ma’delet kân-ı mürüvvet 
Penâh-ı mülk ü millet nusratü’d-dîn
Şeh-i ‘âdil Süleymân Hân-ı 
Gâzî Mu’izzü’d-devle sultânü’s-selâtîn
Ne hoş kıldı görüñ âsâr-ı lutfı 
Cihân-ı sûret ü ma’nâyı tezyîn
Virüp fazl u kemâli husrevâne 
Ma’ânî mülkine tertîb ü âyîn
Yine nazm eylemiş bir ‘ıkd-ı gevher
İder biñ kerre Hassân görse tahsîn
Misâl-i hurde-i pîrûze hattı 
Mücellâ safhası bir levh-i sîmîn
Ya hod zîbâ ter ü tâze benefşe 
Der-âgûş eylemiş gül-berg-i nesrîn
Beyâzı gurre-i subh-ı sa’âdet 
Sevâdı sürme-i çeşm-i cihân-bîn
Sevâd-ı hatt içinde noktalardan
Şeb-i târîk içinde şekl-i Pervîn
Egerçi noktadur sûretde anlar 
Velî ma’nâ yüzinde hâl-i müşgîn
Edâsı Selsebîl-i bâg-ı 
Rıdvân Hurûfı ravzadan gelmiş reyâhîn
Ne deryâdur bu şi’rüñ bahri yâ Rab 
Ki andan kâ’inât olmış güher-çîn
Nice nâzükdür ol şi’r-i şeker-bâr 
Leb-i dil-ber gibi şîrîn ü rengîn
Pes-i âyîne-i tab’ından itdi 
Yine tûtî-sıfat Bâkîye telkîn
Şikâr itmek nedür ma’nâ hümâsın 
Bulınsa tab’-ı şâhî gibi şâhîn
Kemâlin añlayup bir bir öñinde 
Komışlar yüz yire şâhân-ı pîşîn
Cihânda geydügince şâh-ı encüm 
Zümürrüd tahtı üzre tâc-ı zerrîn
Hudâ virsün serîr-i saltanatda 
Sa’âdet tâcı birle ‘izz ü temkîn
Belâlardan emîn olsun cihânda
İlâhî izzetüñ hakkıçün âmîn
<end>

<start>
Hat-ı müşgfâmuñla ey gonca-i ter
Şekerdür o lebler mümessek mükerrer
Ne zîbâ yaraşmış o leblerle dendân
Ne hûb imtizâc eylemiş şîr ü şekker
Göñül nakdini aldı ‘ayyâr-ı gamzeñ 
Gamuñdan virüp câna dârû-yı hüş-ber
Egerçi ser-âmed geçer şâh-ı sünbül 
Mu’anber saçuñla kaçan ola hem-ser
Tolar bûy-ı müşgîn-i zülfüñle ‘âlem 
Döner nâfe-i miske çarh-ı müdevver
Meger çîn-i zülfüñde pinhân olupdur 
Gubâr-ı der-i şehryâr-ı muzaffer
Cihân-ı kerem Hân Süleymân-ı Gâzî
Şeh-i âsmân-taht u hûrşîd-efser
Hudâvend-i kâmil şehenşâh-ı ‘âdil 
Cihân-dâr-ı mukbil şeh-i dâd-güster
Vücûd-ı şerîfiyle dünyâ müşerref 
Zamîr-i münîriyle ‘âlem münevver
O Şâh-ı felek-kadr kim dergehine 
Mülûk-i cihân bende ‘âlem musahhar
Rikâbında kürsî gerek tâc-ı 
Kisrâ Ola şol zamân kim süvâr-ı tek-âver
Mülûk-i zamâne öñince revâne 
Rikâb-ı hümâyûnda Hâkân u Kayser
Ne yaña buyursa revâdur getürmek 
Devâtın Aristû silâhın Sikender
Eger peyk olurlarsa lâyık öñince
İnüp tâc-ı zerrîn ile heft ahter
Saçar bezme nûrı döker rezme nârı 
O tâc-ı murassa’ o tîg-i mücevher
Hat-ı nazm-ı pâki çemenzâr-ı cennet 
Elinde kalem çeşme-i âb-ı Kevser
Buhâr-ı bahûrıyla ‘âlem dimâgın 
Kılupdur mu’attar o kilk-i mu’anber
Zamân-ı kitâbetde kilk ü mürekkeb 
Elinde olur var ise ‘ûd u ‘anber
Nazar ehline mîl-i kuhlü’l-cevâhir 
Reg-i cân-ı bed-hvâha nebtîz ü nişter
Nesîm-i revân-bahş-ı subh-ı safâdan 
Suhan gülşeninde hırâman sanavber
O güftâr-ı mevzûn u reftâr-ı dil-keş 
O sîmâ-yı matbu’ u bâlâ-yı hoş-ter
Selâtîne dîvân olur çünki lâzım 
N’ola kılsa tertîb-i dîvân u defter
Debîr-i felek yazmaga vâridâtın 
Eşi’’a getürmişdür altun kalemler
Yazınmaga mânend-i nazm-ı 
Süreyyâ Varaklar zer-efşân ider çarh-ı ahdar
Yanar şem’-i Nâhid öñinde şihâbuñ 
Çeker her gice subha dek cedvel-i zer
Aña cild-i garrâ müzehheb mutallâ 
Meh-i ‘âlem-ârâ vü hûrşîd-i enver
Suhan matla’ından güneş gibi togsun 
Kosunlar şerîf adını genc-i gevher
Fesâhat gülistânı içre dem-â-dem 
Su gibi revân ide bülbüller ezber
Senâsında Bâkî-sıfat ola ‘âciz 
Hezârân ola ‘andelîb-i suhanver
Du’â idelüm rûy-ı ikbâl u bahtı 
Dem-â-dem ola gül gibi tâze vü ter
İlâhî be-âb-ı ruh-ı âl-i Ahmed
Be-nûr-ı cebîn-i mübîn-i Peyem-ber
Be-dîn-i güzîn-i Nebiyy-i mükerrem 
Be-rûh-ı revân-ı Rasûl-i mutahhar
Ümîdin revâ eyle ‘ömrin ziyâde 
Mühimmin müheyyâ murâdın müyesser
<end>

<start>
İtdi şehri şeref-i makdem-i Sultân-ı cihân 
Reşk-i bâg-ı İrem ü gayret-i gülzâr-ı cinân
Şâdmân oldı bu gün devr-i kühen-sâl yine 
Vuslat-ı Yûsuf ile niteki pîr-i Ken’ân
Rûşen oldı açılup dîde-i Ya’kûb-ı emel 
Demidür menzil-i ‘işret ola Beytü’l-ahzân
Ol zamân irdi ki biñ şevk ile tâvûs-ı neşât
İde sahn-ı harem-i bâg-ı cihânda cevlân
Mehçe-i râyet-i mansûr-ı cihân-efrûzı 
Matla’-ı subh-ı zaferden yine oldı tâbân
Umaruz kim bulına Ka’be-i maksûda vüsûl 
Geçdi çün devlet ile yirlü yirine erkân
Devlet ikbâl kılup eyledi tâli’ yârî 
Hâsılı üstümüze döndi sipihr-i gerdân
Nice dem derd ile dem-beste kalup gonca-sıfat 
Bagrumuz delmiş idi mihnet-i hâr-ı hicrân
Hamdü li’llâh visâl-i Şeh-i ferhunde-hısâl 
Kalbümüz açdı yine niteki verd-i handân
Güher-i kân-ı kerem nakd-i hayât-ı ‘âlem 
Rûhdur cismi cihân milketine hükmi revân
Hâfız-ı dîn-î kavî hâmî-i şer’-i
Nebevî Tâyi’-i emr-i Hudâ tâbi’-i nass-ı Kur’ân
Husrev-i Cem-’azamet dâver-i Hâkân-satvet 
Belki eñ kem kulı Cem ‘abd-i hakîri Hâkân
Dâver-i devr-i zamân Şâh Süleymân ol kim 
Yüz sürer pây-i semendine mülûk-i devrân
Şâh-ı Cemşîd-haşem Husrev-i hurşîd-’alem 
Ser ü ser-dâr-ı ser-efrâz-ı selâtîn-i zamân
Hâk-i râhı güher-i tâc-ı selâtîn-i cihân 
Ayağı topragıdur sürme-i ‘ayn-ı a’yân
Tâc-dârân-ı cihân sâye-nişîn-i ‘alemi 
Ser-fırâzân-ı memâlik yolına ser-bâzân
Güher-i tâcı ziyâsıyla memâlik rûşen 
Hançer-i ‘adli cilâsıyla cihân pür-leme’ân
Harem-i kadrine bir günbed-i zerkâr felek 
Aña bir tâk-ı murassa’ kemer-i kâh-keşân
Âteş-i şu’le-i şemşîr-i cihân-tâbından 
Küfr ü ilhâd kütüb-hânesin itdi sûzân
Tâcdârâ başına teng ola tâc-ı Dârâ
Hidmet-i hâk-i derüñ bilmez ise rif’at-i şân
Felek-i saltanatuñ seb’a-i seyyâresidür 
Kâmkârâ o yedi ser-’alem-i nûr-efşân
Eyledi leşger-i mansûruñ o bayraklar ile 
Vâdî-i nusret ü deşt-i zaferi lâlesitân
Gâzîler pây-i semendin yine hınnâladılar 
Hûn-ı a’dayı o dem k’eylediler seyl-i revân
Tûp idüp kellelerin ‘arsada tîguñ dâyim 
Düşmen-i dîni bu üslûba kılur ser-gerdân
Ser-i a’dâñı boyar kana dem-â-dem kılıcuñ 
Anlara halk anuñ’çün didiler sürh-serân
Lutf-ı Hakk ile bu gün oldı eyâ kân-ı kerem 
Bir nice fazl senüñ şân-ı şerîfüñde ‘ayân
Adl ü dâd-ı ‘Ömer ü sıdk u safâ-yı Sıddîk
İlm ü ‘irfân-ı ‘Alî hilm ü hayâ-yı ‘Osmân
Saña Kisrîyi ‘adâletde mu’âdil tutsam 
Fazladur sende olan devlet-i dîn ü îmân
Ravza-i dîn ü çemenzâr-ı şerî’at olalı 
Matar-ı lutfuñ ile milket-i Rûm âbâdân
Menzil-i zendeka vü mecma’-ı ilhâd olalı 
Sarsar-ı kahruñ ile hıtta-i Îrân vîrân
Mahv olupdur ser-i şemşîr-i cihân-gîrüñ ile
Levh-i ‘âlemde olan nakş-ı dalâl u tugyân
Halk râhatda sehâb-ı keremüñ feyzinden 
Belî uyhu getürür tab’a hevâ-yı bârân
Bâreka’llâh zehî Pâdişeh-i ‘âdil kim
Şarkdan garba degin buldı cihân emn ü emân
Levhaşa’llâh zehî saltanat-ı kâhire kim 
Kâfdan Kâfa cihân cümle mutî’-i fermân
Arsa-i medh ü senânuñ bulımaz pâyânın 
Peyk-i endîşe eger biñ yıl olursa pûyân
Oldı vasf-ı suhan-ârâñ ile şi’r-i Bâkî
Rif’at-i pâyede hem-sâye-i nazm-ı Selmân
İrdi Selmâna sözi şi’ri kemâlin buldı 
Lutfuña kaldı eyâ husrev-i sâhib-dîvân
Bahr-i nazm içre bu gün dürr-i girân-mâye iken 
Hâk-i zilletde kalupdur nitekim gevher-i kân
Hâkden kaldur eyâ dâver-i dîn-perver kim
Nushadur cümle ser-â-pây Hadîs ü Kur’ân
Serverâ devr-i felekden yine şekvâmuz var 
Tapuñâ ‘arz idelüm ruhsat olursa el-ân
Muktedâ-yı ‘ulemâ Hazret-i Kâdî-zâde 
Ma’din-i fazl u hüner menba’-ı ‘ilm ü ‘irfân
Ol zamân kim birisin medrese-i ‘âliyenüñ 
Eyledüñ aña kemâl-i keremüñden ihsân
Bu tarîkuñ nice yıl künc-i medârisde yatup 
Elemin çekmiş iken her birümüz nice zamân
Şeref-i hidmetine yüz süre geldük gûyâ 
Cûylar kim olalar tâlib-i bahr-i ‘ummân
Arsa-i bahse girüp cevherümüz ‘arz itdük 
Tîgveş her birümüz şimdi kalupdur ‘uryân
Zillet ü mihnet ile şimdi tamâm üç yıldur 
Yaturuz zâviye-i hücrede bî-nâm u nişân
İrdiler pâye-i a’lâya ser-â-ser emsâl 
Buldılar mertebe-i ‘âliye cümle akrân
Ne revâdur fuzalâ kala kıbâb altında
Kim görüpdür k’ola deryâyı habâb içre nihân
Mihnet-i fakr belâ gayret-i akrân müşkil 
Fukarâ bendelerüñ arada deng ü hayrân
Bir yıl emrüñle binâ hidmetine nâzır olup 
Gördük ol maslahat-ı hayrı bi-kadri’1-imkân
Bu fakîr anda turup hidmete meşgûl oldum
İtmeyüp zerrece sa’yinde kusûr u noksân
Hâsılı cûd u kerem vakti irişdi şimdi 
Lutfuña nâzıruz ey Pâdişeh-ı ‘âli-şân
Sûz-ı dilden bu kadar yanmaz idüm hidmetüñe 
Câna kâr eylemese âteş-i dâg-ı hirmân
Merhamet mevsimi ihsân demidür sultânum 
Lutf kıl her ne ise devletüñe lâyık olan
Bezl ile az ola mı ni’met-i cûd u keremüñ 
Yimeden eksile mi hvân-ı Halîlü’r-Rahmân
Serverâ tevsen-i eyyâm katı ser-keşdür 
Aña lutf eyle iñen eyleme irhâ-yı ‘inân
Emr-i ‘âlî yine dergâh-ı mu’allâñuñdur 
Hele biz eyleyelüm vâki’-i ahvâli beyân
Zehre-i çûn u çirâ kimsede yokdur hâşâ 
Südde-i devletüñüñdür yine bâkî fermân
Her seher tâ ki nücûm üzre niyâm-ı şebden 
Çıkara tîg-i cihân-gîrini mihr-i rahşân
Kılıcuñ üstün ola niteki tîg-i hûrşîd 
Sâye-i saltanatuñda ola âsûde cihân
<end>

<start>
Hengâm-ı şeb ki küngüre-i kasr-ı âsmân 
Zeyn olmış idi şu’lelenüp şem’-i ahterân
Hayl-i kevâkib içre yanup meş’al-i kamer 
Sahn-ı semâda rûşen idi râh-ı keh-keşân
Dest urmış idi kilk-i şihâba debîr-i çarh 
Tugrâ-nüvîs-i hükm-i Hudâvend-i ins ü cân
Bezm-i felekde urmış idi Zühre sâza çeng
Ayş u safâda hurrem ü handân u şâdmân
Bu çarh-ı çenberîde tutup devr usûlini 
Deffâf-ı mihr kılmış idi çihresin nihân
Bir tîg-i zer-nişân ile girmişdi ‘arsaya
Şemşîr-bâz-ı ma’reke-i sahn-ı âsmân
Tedbîr-i mu’zamât-ı umûr-ı cihân içün 
Yakmışdı şem’-i fıkreti Bircîs-i nükte-dân
Bâlâ-yı çarh-ı heftüme Keyvân-ı kühne-sâl 
Oturmış idi niteki Hindû-yı pîl-bân
Âyâ bu zîb ü zînet-i ‘âlem nedür diyü
İbret göziyle nâzır iken dehre nâ-gehân
Etrâfa saldı şa’şa’asın gûşe gûşe mihr 
Oldı ufukda mühr-i Süleymân gibi ‘ayân
Kıldı bu hâli dîde-i’ibret müşâhade 
Tuydı bu sırrı ‘âkıbetü’l-emr gûş-ı cân
Kim bu nizâmı virmedi ‘âlem sarâyına
İllâ ki yümn-i devlet-i Şâh-ı cihân-sitân
Bâlâ-nişîn-i mesned-i şâhân-ı tâc-dâr 
Vâlâ-nişân-ı ma’reke-i ‘arsa-i Keyân
Cemşîd-i ‘ayş ü ‘işret ü Dârâ-yı dâr u gîr 
Kisrî-i ‘adl ü re’fet ü İskender-i zamân
Sultân-ı şark u garb şehenşâh-ı bahr u ber 
Dârâ-yı dehr Şâh Süleymân-ı kâm-rân
Ol şeh-süvâr-ı memleket-i ‘adl ü dâd kim 
Atı öñince olsa revâ husrevân revân
Ser-keşlik itdi emrine beñzer peleng-i çarh 
Zencîr ile getürdi yine keh-keşân keşân
Sâhib-vücûd-ı memleket-i lutf u cûd o kim 
Mebzûl hvân-ı lutfına mahsûl-i bahr u kân
Müştâk bûy-ı hulkına ‘attâr-ı nev-bahâr 
Muhtâc dest-i himmetine hvâce-i hazân
Devrüñde kimse cevr-i sitemgerden iñlemez 
Bî-şer’ ider iderse eger çeng ü ney fıgân
Adluñ katında cevr ü sitem dâd-ı Keykubâd 
Hışmuñ yanında lutf u kerem kahr-ı Kahramân
Lerzende görse havfuñ ile teb tutar sanur 
Bağlar şihâb gerden-i gerdûna rîsmân
Tîguñ ‘adem diyârına rûşen tarîkdur 
A’dâ-yı dîni turma kılıçdan geçür hemân
Deryâ-misâl ‘askerüñ içre ‘alemlerüñ 
Feth ü zafer sefinesine açdı bâdbân
Minkârına dilerse alur çarhı dânevâr
Ankâ-yı Kâf-ı kadrüñe bir tu’medür cihân
Çevgân urupdur aña ezel dest-i himmetüñ 
Ol dem bu dem-durur ki döner gûy-ı âsmân
Bâg-ı senâ vü gülşen-i medhûñde mürg-i dil 
Bu nazm-ı rûh-bahşı okur su gibi revân
Cân olmayaydı ol dehen ey şûh-ı dil-sitân 
Niçün olurdı cân gibi ya dîdeden nihân
Ruhsâruñ üzre turralar olmış girih girih 
Gûyâ Hicâza bagladılar Şâmiyân miyân
Görsün nihâl-i serv-i sanavber-hırâmuñı 
Ayruk çemende beslemesün bâgbân bân
La’lüñ hayâli hokka-i hâtırda var iken 
Yâkût-ı nâba olmamış idi mekân kân
Bârîk-bîn olanlar ider kaşlaruñ hayâl 
Dendâduñı tasavvur ider tab’-ı hurde-dân
Mesken şeh-i mahabbetüñe tahtgâh-ı dil 
Menzil hayâl-i la’lüñe halvet-sarây-ı cân
Kıldı sücûd haddüñe karşu gül ü semen 
Itdi kıyâm kâmetüñe serv-i bûstân
Tutdı cihânı pertev-i hüsnüñ güneş gibi 
Toldı sadâ-yı ‘aşkuñ ile kâh-ı Kün fe-kân
Eflâke çıkdı velvele-i ‘arsa-i zemîn
İndi zemîne gulgule-i âsmâniyân
Bâkî-sıfat ne bülbül-i rengîn-edâ gele 
Ne ola tal’atuñ gibi ferhunde gülsitân
Hüsnüñ güliyle bâg-ı cihân gülşen-i İrem 
Her sû hezâr bülbül ü sad gûne dâstân
Dergâh-ı Hakka yüz tutalum ber-mezîd ola 
Câh u celâl-i saltanat u baht-ı câvidân
Tâ şem’-i âfitâb-ı cihân-tâba subh-dem 
Devrân ufukda vaz’ ide bir sim şem’dân
Şem’-i bekâñı bâd-ı fenâdan nigâh ide 
Dâmân-ı ‘avn u ‘ismet-i dârende-i cihân
Bezmûñde baht sâkî vü ikbâl hem-nişîn 
Câm-ı sipihr sâgar-ı pûlâd-ı zer-nişân
<end>

<start>
1 Dil mergzâr-ı mihr ü vefâ mürg-i zârıdur 
Dîdâr-ı yâr hüsn ü bahâ nev-bahârıdur
2 Bir âbdur ki akdugı yir lâlezâr olur 
Tîgun ki gülsitân-ı safâ cûybârıdur
3 Zülfüñ duhân-ı meş’ale-i bezm-i hüsndür 
Agzuñ çerâg-ı lutf u melâhat şirârıdur
4 ‘Uşşâkı zîr-i hâke iletse n’ola gamuñ 
Derd-i mahabbet ehl-i dilüñ yâr-ı gârıdur
5 Câm-ı zer ile buldı ziyâ bezm-i devleti 
Nergis ki tahtgâh-ı çemen tâcdârıdur
6 Çeşm ü çerâg-ı merdüm-i sâhib-nazar yiter 
Câm-ı şarâb-ı nâb ki Cem yâdgârıdur
7 Bâkî hümâ-yı evc-i sa’âdet zamânede 
Şâhîn bakışlu Şâh Selîmüñ şikârıdur
<end>

<start>
La’lüñ katında kıymet-i gevher şikest olur 
Zülfüñ yanında revnak-ı ‘anber şikest olur
Meclisde la’1-i yâre iñende ezilmesün 
Va’llâhi yogsa kelle-i şekker şikest olur
Başlar yitürse meclis-i ‘aşkuñda gam degül 
Bezm-i şarâbda nice sâgar şikest olur
Seng-i cefâ-yı dehr ile mir’ât-ı dil degül 
Câm-ı cihân-nümâ-yı Sikender şikest olur
Seng-i felâhan ursa eger dest-i rûzgâr 
Kandîl-i âfıtâb-ı münevver şikest olur
Şimşâd-ı hoş-hırâmına ol servüñ öykünüp 
Reftâre gelse pây-ı sanavber şikest olur
Bâkî şikenc-i zülfi gamın yazmag istesem 
Tâkat getürmez elde kalemler şikest olur
<end>

<start>
Kaddüñ katında kâmet-i şimşâd pest olur 
Zülfüñ yanında revnak-ı ‘anber şikest olur
Tâb-ı ruhuñla la’lün añan ‘aklın aldurur 
Şevk ile içse kişi meyi katı mest olur
Reftâra gelse kâmet-i ‘ar ‘ar-hırâm ile 
Bâlâ-yı yâre serv-i çemen zîr-dest olur
Zinhâr eline âyine virmeñ o kâfirüñ 
Zîrâ görince sûretini büt-perest olur
Bâkî çeker mi bâde-i engûr minnetin 
Her kim ki mest-i cür’a-i câm-ı Elest olur
<end>

<start>
Şâm-ı firâkuñ âhirı subh-ı visâldür 
Mihr-i münîri pertev-i nûr-ı cemâldür
‘Âr itse tañ mı içmege bezm-i Cem içre câm 
Her kim segân-ı kûyuñ ile hem-sifâldür
Bâr-ı gam-ı mahabbeti yüklenme ey göñül 
Âhir tahammül etmeyesin ihtimâldür
Âdâb-ı bezm-i vuslatı pervâneden görüñ 
Bülbül gibi degüldurur ol ehl-i hâldür
Reşk itme ‘ömr-i devlet-i dünyâya Bâkıyâ 
Kim hvâb-ı gaflet içre hemân bir hayâldür
<end>

<start>
‘Aks-i ‘izâruñ dîdede berg-i gül-i ter kendidür 
La’lüñ hayâli sînede rûh-ı musavver kendidür
Şâm-ı gamuñda sâkin-i zulmet-sarây-ı mihnete 
Câm-ı sabûhî subh-dem hûrşîd-i enver kendidür
İbrîk-i zerden sâkıyâ la’l-i müzâbı kıl revân 
Altun olur işüñ hemân kibrît-i ahmer kendidür
Hûbân-ı şehrüñ hoş-teri şîrîn ü nâzük her yiri 
Hvân-ı visâle sükkerî pâlûde-i ter kendidür
Bî-derd iken dil gûyiyâ bir migfer-i pûlâd idi 
Şimdi hadeng-i cevr ile tâc-ı kalender kendidür
Geh bî-dil ü bî-hûş ider geh mest ü geh medhûş ider 
‘Ayyâre-i gamzeñ gamı dârû-yı hûş-ber kendidür
Kahr-ı zamânuñ zehrini def’ itmez ey Bâkî devâ 
İllâ şarâb-ı dil-gûşâ tiryâk-i ekber kendidür
<end>

<start>
Nişâne sûz-ı dile âhumuñ şirâresidür 
Belî belâyı iden ‘âşıka sitâresidür
Şihâb sanma felekde giceyle zâhir olan 
Mahabbet ehlinüñ ol tîg-i âhı yarasıdur
Sevâd-ı sübha-i sad-dâne şeyh-i sâlûsuñ 
Hakîkate nazar olınsa yüzi karasıdur
‘İzâr-ı sâdesi üzre san ol ruh-ı rengîn 
Görinür âyîneden la’l-i gûşvâresidür
Hayât bulsa n’ola vasl-ı yâr ile Bâkî 
Dehânı cânı leb-i la’li cânı pâresidür
<end>

<start>
Sohbetüñ mübtelâya sıhhat olur 
Bir selâmuñ alan selâmet olur
Câm-ı derdüñle dil huzûr eyler 
Râh-ı vasluñla rûh râhat olur
Kâmetüñ cilvesin dirîg itme 
Pâdişehler bülend-himmet olur
Komadı dilde gıll u gış mey-i nâb 
Ne güzel hâsıyetlü şerbet olur
Câm-ı mey sadr-ı meykede kimine 
Tâc-ı devlet serîr-i ‘izzet olur
Mey-i la’l âdeme ziyân itmez 
Belki ser-mâye-i sa’âdet olur
Gâh rind-i gedâya feyz irişür 
Câm-ı mey meş’al-i hidâyet olur
Tâ’at u ma’siyet ne kim kılsam 
Şöyle sanmañ ki bî-irâdet olur
Dûstdan yek işâret ey Bâkî 
Câna sad mûcib-i beşâret olur
<end>

<start>
Tîr-i gam-ı nigâr ile ten yara yaradur 
Şemşîr-i cevr-i yâr ile dil pâre pâredür
Öykünse haddüñe ne gam ey âfıtâb-ı hüsn 
Mâh-ı sipihr kemdür o ne yüzi karadur
Hâlüñ hayâli hâtır-ı agyârı kıldı cây 
Gûyâ karañu gicede rûşen sitâredür
Eş’ârum içre vasf-ı leb-i yâr gûyiyâ 
Âb-ı zülâl içinde yatur la’l-pâredür
Çeşm-i hakâret ile nazar kılma dûstum 
‘Uşşâk-ı haste-hâli de Allâh yaradur
Bâkî derûnum âteşinüñ dûdıdur felek 
Mihr-i sipihr âhum odından şirâredür
<end>

<start>
Kûyuñ yolında nice kez ey mihr-i bî-nazîr 
Şeb-rev diyü tutıldı giceyle meh-i münîr
Hüsnüñ zekâtınuñ eger ey hvâce-i cemâl 
Bir müstehakkın ister iseñ işte ben fakîr
Fi’1-cümle öykünürdi senüñ gamzeñ okına 
İller kanadı ile uçar olmayaydı tîr
Hatdan zarar ne hüsnine yâruñ ki mûrdan 
Olmaz nizâm-ı mülk-i Süleyman halel-pezîr
Bir pâdişâh-ı hüsne kul olduk ki Bâkıyâ 
Anuñ esîr-i ‘aşkı olupdur cevân u pîr
<end>

<start>
Dil beste-i kemend-i ser-i zülf-i yârdur 
Cân haste-i kirişme-i çeşm-i nigârdur
Bir gamze ile lahzada biñ âdem öldürür 
Hûnî gözüñ ki âhû-yı merdüm-şikârdur
Kucmak degül garaz seni dîdârdur murâd 
Deryâ-yı iştiyâk begüm bî-kenârdur
Gird-âb-ı gamda sarsar-ı âhumla fülk-i dil 
Elbette bir kenâra çıkar rûzgârdur
Bâkî sürûd-i bezm-i tarab-hâne-i hayâl 
Savt u sarîr-i hâme-i gevher-nişârdur
Dil çeşme-i belâgat aña lûledür kalem 
Âb-ı zülâli şi’r-i selâset-şi’ârdur
<end>

<start>
Göñül tekmil-i fenn-i ‘aşk iden üstâd-ı kâmildür 
Anuñ yanında kimdür Kûh-ken Mecnûn ne câhildür
‘Îzâr-ı yâre ay ile yanaşdı zülf-i Hindûsı 
Velî ayrılmadı yanından anuñ bir nice yıldur
Sürâhî üştür-i ser-mestdür gerden-firâz olmış 
Lebüñ şevki ile câm-ı şarâb-ı nâb kanzildür
Degül dâg-ı siyehler nüshalardur hırz-ı cân içün 
Nişân-ı darb-ı tîguñ sînede bend-i hamâ’ildür
N’ola rahm eylemezse Bâkıyâ ahvâl-i ‘uşşâka 
Dil-i sengîni cânânuñ rakîbe katı mâ’ildür
<end>

<start>
‘Adl ile fasl-ı nev-bahâr Kisrî-i nâmdârdur 
Taht-ı zümürrüd üzre gül Husrev-i kâmkârdur
Câm-ı gurûr ‘âkıbet ‘âlemi görmez eyledi 
Nergis-i bâg gûyiyâ Hürmüz-i tâcdârdur
Pertev-i âfitâbı gör yollaruña düşüp yatur 
Ya’nî ruhuñ fütâdesi bende-i hâksârdur
Hâk-i rehüñ sabâ yili ‘âşıka armagan ider 
Hak bu ki ayagun tozı tuhfe-i rûzgârdur
Mevsim-i gülde Bâkıyâ gül-şene vardugum bu kim 
Nagme-i âhı bülbülüñ nâleme sâzkârdur
<end>

<start>
Dil derd-i ‘aşk-ı yâr ile bezm-i belâdadur 
Kad çeng ü nâle nây u ciger hûnı bâdedür
Ten hâk-i rehde dîde zülâl-i visâlde 
Cân âteş-i fırâkda hâtır hevâdadur
Kuçmak nasîb olur mı miyânuñ kemer gibi 
Cânâ niteki hançer-i hicrân aradadur
Ferzâne-i cihânsın o ruhlarla sen bu gün 
Şâhân-ı hüsn atuñ öñince piyâdedür
Men’ eyleme yanuñca sürinsün ko sâyevâr 
Bâkî kuluñ da pâdişehüm bir fütâdedür
<end>

<start>
Gerçi gâyet mestdür ol nergis-i hûn-rîzler 
Katı geçkindür velî ol gamze-i ser-tîzler
Sen yatursın mesned-i hüsn üzre hvâb-ı nâzda 
Halkı uyutmaz figân u nâle-i şeb-hîzler
Yakdılar dil kişverin cevr ile tâlân itdiler 
Dil-berân-ı şûh u şehr-âşûb u şûr-engîzler
Meclis-i ‘aşkuñda çengî Zühre deffâf âfıtâb 
N’eylesün raks itmesün mi zerre-i nâçîzler
Gam degül Bâkî iñen açılmasa ol gül-’izâr 
Ser-girân olurlar ekser gonca-i nev-hîzler
<end>

<start>
Hâr-ı gamda ‘andelîb eyler figân u zârlar 
Goncalarla salınur sahn-ı çemende hârlar
Bende-i fermân olup gîsû-yı kâfir-kîşüñe 
Hidmete bil baglayupdur ey sanem zünnârlar
Goncaâsâ kan ile tolmış göñüller açmagı 
Leblerüñden ögrenür var ise şîrînkârlar
Sünbül-i ter zülfüñüñ Hindî gulâmıdur senüñ 
Hâksârıdur gül-i ruhsâruñuñ gülzârlar
Fürkatüñde tañ mı şeftâlu dilerse cân u dil 
Mîve-i bî-vakt iderler ârzû bîmârlar
Hâl-i yâruñ müşg bir hûnîn kefen maktûlidür 
Âl vâlâya sarupdur sanmañuz ‘attârlar
Hak budur Bâkî nazîr olmaz bu mu’ciz nazmuña 
Şi’re âgâz itseler şimden girü sehhârla
<end>

<start>
Gülgûn kabâsı ol sanemüñ sanki lâledür 
Cism-i latîfi lâle-i hamrâda jâledür
Karşumda allar geyüp ol lâle-ruh yine 
Gülgûnîlerle ‘aklum alur san piyâledür
Tâk-ı cefâda manzara-i çeşm-i dil-rübâ 
Kûy-i belâda hâne-i câna havâledür
Sünbül takınmış alnına sanmân o gül-’izâr 
Çıkmış külâh-gûşeye târ-ı külâledür
Kûyuñdan itse ‘azm-i sefer cân-ı mübtelâ 
Zâd-ı reh ana gussa vü nâle nevâledür
Bir bezme mîr-i meclis olupdur göñül k’aña 
Bahr-i muhît cür’a vü gerdûn piyâledür
Bâkî sipihr âhum okına siper tutar 
Fark-ı felekde zâhir olan sanma hâledür
<end>

<start>
Dil derdini gamuñla dil-efgâr olan bilür 
Bimâr hâlini yine bîmâr olan bilür
‘Aşkuñ gamıyla sırrını eşk-i revânumuñ 
Cûyâ-yı yâr u ‘âşık-ı dîdâr olan bilür
Âsîb-i rüzgârı gül-istân-ı dehrde 
Sen serv-i gül-’izâra hevâdâr olan bilür
Cân acısını haste-i derd-i firâk olup 
Dil-dâde-i nigâr-ı sitemkâr olan bilür
Sevdâ-yı zülf-i yâr ile Bâkî ne çekdügin 
Bend-i kemend-i ‘aşka giriftâr olan bilür
<end>

<start>
Göñül her nagme kim çeng-i gamuñda ihtira’ eyler 
Koyup elden felekde Zühre sâzın istimâ’ eyler
Güzeller şevkıne sohbetde sûfî çalgusuz oynar 
Velî her bilmeyen eyle sanur anı semâ’ eyler
Yola ‘azm itmiş ol ser-keş baña yâ Hû dimez bir kez 
Çeküp atı başın agyâr ile turmış vedâ’ eyler
Beni da’vâ-yı katlüñden murâduñ baş u cân ise 
Yoluña hey benüm ‘ömrüm senüñle kim nizâ’ eyler
Saçuñ târına peyveste kılursa rişte-i cânı 
‘Alâ’ikden geçüp Bâkî cihândan inkıtâ’ eyler
<end>

<start>
Dem-i subh irdi getür bâdeyi sohbet demidür 
Mey-i nâb ile pür it sagarı ‘işret demidür
Yâr ise mahrem-i agyâr göñül hem-dem-i zâr 
Gözlerüm kan akıdursa n’ola gayret demidür
Çok belâ çekdi senüñ çeng-i gamunda dil-i zâr 
Nâyveş nâleler eylerse şikâyet demidür
‘Aşkuñı saklar idüm sînede ammâ şimdi 
Âh idersem beni ‘ayb eyleme fürkat demidür
Mihneti dil ser-i zülfinde çeker ey Bâkî 
Kâfiristâna düşen kimsede mihnet demidür
<end>

<start>
Câm-ı şarâb la’l-i lebüñ mübtelâsıdur 
Şol bûseler ki andan alur kan bahâsıdur
Rişteyle baglayup lebin ol şûh didi kim 
Mihmân-ı hvân-ı vasluma bu diş kirâsıdur
Hatt-ı ruhuñ ki dahı hicâb-ı hafâdadur 
‘Aşk ehlinüñ efendi görinmez belâsıdur
Bâlâ-yı ser-nişîmen-i şeh-bâz-ı ‘aşkdur 
Farkumda na’l sûreti şâhîn yuvasıdur
Bâkî suhanda saña bu gün hem-cenâh yok 
Tab’-ı bülendüñ evc-i belâgat hümâsıdur
<end>

<start>
Kûyûñ gubârı minnetin ehl-i nazar çeker 
Kühl-i cilâ zarûretini bî-basar çeker
Nergis çemende gonca-i la’lüñ safâsına 
Taht-ı zümürrüd üzre çıkar câm-ı zer çeker
Dil kişverini ol yürüyişler harâb ider 
Kaddüñ nihâli râyet-i feth ü zafer çeker
Huşk u ter ile kâni’ olan ‘ayş u nûşda 
Dünyâ gamını pâdişeh-i bahr u ber çeker
Seyf-i belâ vü sehm-i kazâya siper gerek 
Her kim ki tîg-i fazl u kemân-ı hüner çeker
Her kim keşîde tutmaya destin o turradan 
Zinhâr gaflet eylemesün çok zarâr çeker
Bâkî-i haste-hâtırı dûr itme dîdeden 
Gamzeñden ayru kimsesi yokdur iler çeker
<end>

<start>
Dîvân ider vakt-i seher nev-rûz-ı sultânî meger 
Devrân ufukdan gösterür taht-ı zümürrüd tâc-ı zer
‘Âlem müzeyyen pertev-i hûrşîd-i ‘âlem-tâb ile 
Nat’-ı ser-â-ser saldılar rûy-ı zemîne ser-be-ser
Fasl-ı şitâda beyza-i sîmîn idi gûy-ı zemîn 
Aldı kanadı altına sîmürg-i zerrîn-bâl ü per
Hvâb-ı ‘ademden dîde-i ezhârı bî-dâr eyledi 
Tahrîk-i bâd-ı subh-dem âvâze-i mürg-i seher
Bâkî nisâr-ı makdem-i sultân-ı ‘âlî-şân içün 
Destinde şâh-ı gül tutar la’lîn tabak lü’lû-yı ter
Sultân Murâd-ı tâcver fermân-revâ-yı bahr u ber 
Sâhib-kırân-ı dâd-ger şâhenşeh-i ‘âlî-nazar
Destân-sarâ-yı midhati şâh-ı tarabda nagme-sâz 
Tâvûs-ı baht u devleti bâm-ı felekde cilveger
<end>

<start>
Hûnî göz ile ol müje vü ebruvânı gör 
Tîr ü kemân elinde iki Türkmânı gör
Hatt-ı siyâh u turra-i ‘anber-feşâna bak 
Evvel zuhûr-ı fıtne-i Âhir-i zamânı gör
Çekdi kapuñ gedâlıgına ‘âkıbet saçuñ 
‘Ömr-i dırâz u saltanat-ı câvidânı gör
Aldanma câh u bahtına kalmaz bu rûzgâr 
Bâg u bahârı n’eyledi bâd-ı hazânı gör
Pîrâne-ser elüñde ‘asâveş piyâle tut 
Nâ-geh tokınsa bâd-ı havâdis tayanı gör
Zahm-ı hadeng-i âh ile deldüm şu deñlü kim 
Kef-gîre döndi günbed-i heft âsmânı gör
Devrinde kimse görmedi emn ü selâmeti 
Uydı zamâne tavrına ol bî-emânı gör
Bâkî cemâl-i şâha nigâh eyle aç gözüñ 
Çeşm ü çerâg-ı dûde-i ‘Osmâniyânı gör
Şâh-i bülend-kevkebe mâh-ı felek-cenâb 
Sultân Murâd Hân-ı sipihr-âsitânı gör
Tîr-i cefâ-yı çarh-ı sitemgerden iñleme 
Şemşîr-i ‘adl-i husrev-i sâhib-kırânı gör
<end>

<start>
Kanumı içmege ol âfet-i cânum özenür 
Meyl ider ölmege dil rûh-ı revânum özenür
Tıfldur pend-i peder diñlemez ol mâh dahı 
Şîr-i mâder yirine içmege kanum özenür
Ârzû eyler imiş bâr-ı belâ çekdügümi 
Çekeyin bârî çün ol şûh-ı cihânum özenür
Pîrlikde bu dü-tâ kaddümi çeng eylemege 
Neydügin bilmeyüp ol tâze cevânum özenür
Derd ü gam kaddümi ham kılsa göñül çekmez elem 
Kemer itmek diler ol mûy-miyânum özenür
Tîr-i âh-ı seherî çekdügüm ister dildâr 
Çekeyin n’olsa gerek kaşı kemânum özenür
Dimez ol husrev-i hûbân-ı cihân ey Bâkî 
La’l-i şîrînüme Ferhâd-ı zamânum özenür
<end>

<start>
Terk-i dünyî-i denî halka tedennî görinür 
Çeşm-i ‘uşşâka ne dünyî vü ne ‘ukbî görinür
Sînesin itse kaçan kân-ı ma’ârif ‘ârif 
Kılsa her harfe nazar bir nice ma’nî görinür
Pür-hayâl-i ruh-ı ma’şûka iken dîde-i Kays 
Neye kim kılsa nazar sûret-i Leylî görinür
Sîne pür-şu’le-i şevk olsa dil-i Mûsîvâr 
Nâr zann eyledügüñ nür-ı tecellî göriür
‘Âlem-i ‘ulve urûc it mele’-i a’lâ gör 
Kalma şol pâyede kim anda edânî görinür
Olamazsın harem-i vaslına mahrem dervîş 
Sende mâdâm ki taksîr ü tevânî görinür
İdeli hâk-i cenâbuñ ruh-ı Bâkîde eser 
Baksa âyîne-i idrâke tesellî görinür
<end>

