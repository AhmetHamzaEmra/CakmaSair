<start>
ömrüme zarar veren erkekler sevdim
cam kırıklarıyla sundular bana tenlerini
seviştikçe çoğalan ellerine inandım
uzun...çok uzun ayrılıklardan sonra
sabırsız bir çarmıh gibi açılan kollarına
çarmıh sarmaşığıydım usul usul dolandım
bana nazlı ölümler
korsan ürpertiler bana
bana aklı çelinmiş geceler kaldı
ömrüme zarar veren şiirler sevdim
aşka ait bir damar kesilmiş gibi
kızıl atlar boşandı içimin aynasından
kanadım sözlerde gözlerde pıhtılandım
infilaktı ihtilaldi laneti üstümeydi
sözlerin yalanından yılanından gözlerin
bana düş bana gizem
bana zehir zakkum zamanlar kaldı
ömrüme zarar veren şehirler sevdim
yıkılmayı sevdim hep o enkaz halimi
bir depremi tek başıma karşılayabilmek için
boşaltılmış şehirleri bekledim
harçsız kuleler örüp kaldırım taşlarından
gençliğimi felaket müjdesinde denedim
bana çığ bana boran
ve umarsız aysarı
ah! bunca zararına sevmenin
neresinden dönsem geçmiş zamandı
<end>

<start>
daha çok sever miydim uçmasını bilseydin
babamsın ah keklik burcu bir talan! 
ekinler sararırken doğdun mühim bilgidir
on kardeşin küçüğü ölüleri saymazsam
yıkandın tuzlandın kundaklandın sıkıca
orak sıcaklarında bir pembe oğlan
evlerin önünde küçük bir hayat
kımıl kımıl dipdiri çiltenler karıncalar
ve toprak dediğin cana musallat
yalnızlığın çocuklara kadar indiği
eflatun akşamların uçbeyi babam
faydasız kamışlardan kurduğun ordu
kurtlarla savaşmaya sensin gidecek
sensin gidecek yüz koyunun peşine
vadiler öyle derin ovalar öyle geniş
üstelik Türkçe bilir yankı dağları
bir çağırsan Allah’ı bin kere ses verecek
yatıya kalan yağmurlar yüzünden hep
ıslak döşeğinde revir iniltileri
inanmak nice yanıldıktan sonra kendine
buğdayların birliğine hamur teknelerine
inanmak yedisinde sorusuz
onunda beter mahmuzları kuşanıp
şahlanan bir yanıtla on beşinde
inanmak sonsuz’un hiç’e erdiği değil
bulutlar hamamda kadınlar gibi oynak
sarı tüyler pazenler insan kamaşabilir
kitapların zifiri ferahlığı yok henüz
henüz dünya harflerden yaratılmış da değil
kara lastik pilli fener pazar ekmeği
sevinç bir taşa beş erik atan ağaçtır
ve bayramlar ağız tadıdır ama
mezar üstlerinden toplanan şekerlerin
azabı uzun sürer duası yapılmazsa
bir kere bisiklete binmiştin babam
yukarıdan görmüştün köyün bulutlarını
ama nasıl üzer bu hafiflik uyanınca
darası alınmış yaşamlardır rüyalar
rüyalar defter kalem
gerçekler kum masası
parmağınla yaz öğren önce yoksul olduğunu
sonra insan olduğunu bütün acılarla akran
tohum serp su taşı dağarındaki çöle
emek israf değildir harcan da harcan
insan olmak yetmiyor insanı anlamaya
sızmak gerek o çürük hartamalardan
götürdüğün tavuklarla birlikte
soluk benzin öğretmene armağan
ey sesleri semirmiş yağız alfabe! 
babam yeniden büyür mü oralarda
buralarda şehirli kızlar gibi bunalsam
biliyorum tilkiler pusar geceye
ıtır ve çığlık olur evlerin dili
cinai bir hevesle yarına aşılanan
gün gibi biliyorum bende devam ettiğini
fiğleri ellerimle derer ellerin
ey gelincik kurumlu tepelerin çakırı! 
ayaklar altından sevaba kaldırılmış
ekmekleri öptüğün dudaklarınla söyle
servetimiz yokluksa onu öveyim
davran özrüm kalmasın
soysuz kuşku güveyim
başaklar arasında kanlı bir hasat vakti
saçların şeytanın tırpanıyla kesilmiş
ne kadar sakınsan kirleniyorsun babam
sen esmer undan yapılmış değilsin ki
çağrılsan üç beş  keder bildik cin isimleri
döl ve ışkın sureleri tertemiz ezberinde
her akla kısmet midir uyanıp da ölümden
birden bire anlamak zerrecikleri
caydığın güller vardı o zaman
kargaların çalıp çalıp karnına gizlediği
yeşil taşlar mavi boncuklar vardı
sürgün içini boşaltmamıştı toydun
kendini gizlemedin kem gülüşlerden
ısırganlar kaynadı dövüldü havanlarda
ve macunlar sürünüp şerbetler içtin
inceysen dal gibiysen bu senin kabahatin
rüzgar söküp götürürken gövdeni
gördün korkuluklar daha direngen
yayık seslerinden umut telvelerinden
yavan bir gayretle topladın da kendini
ganimeti kargalarla paylaşmadın yeniden
büyüdün yüz sürerek kösnül çuhaya
battal yataklarda çalkalanıp duruldun
anların arasından fareler bakar gibi
kırlangıç yumurtası bulmuş gibi tarlada
koştun haber verecek bir aşk aradın
alnının dar çatkısı kuytular ardın sıra
cılız bacakların birbirine dolaşık
herkes kendine sanrı tende ısrarlı herkes
dizlerini kanattı kapaklandığın kadın
henüz fırsat varken masalları kınamak
ve bağırmak istedin yok mu boş bir kerevet
hayret uzlaşıyor kanımla zehrin
sesine karışan efkarın meleziyim
ateş farz kül sünnet uzayacak bu dua
ya ben baba! .. ya ben nasıl aşık olayım
yazımıza benzeyen bir yaz bulamadıkça
elişi bir karyola istiflenmiş şilteler
kav kalaylı kap kacak belki dilsiz bir radyo
vardın çattın çatallanan yollara
şehir okuldu çünkü gitmek gerekti bazen
çünkü kalmak vakıf toprağı gibi
başkasının yığını gibi sonuçsuz
çünkü sussan yazmanlara yorgunluk
konuşsan uğursuz sözün içrek obası
gittin yanan karınlarını soğuk duvarlara sürtüp
rahatladı ergen kızlar
köylü ismin yatılı bir kıyıma kayıtlı
üniforman hep yaş hep telaş
kaldırımlara kafa tutun da ne oldu
yenişmek şöyle dursun yarışmadı sokaklar
kolların dertleştiğin dereleri boğarken
eski harmanları hoyrat gezerken gölgen
yapmacık bir merakla sorsaydın üst’lerine
andıkça mı rütbe alır anılar
çarşılar sinemalar ıssız duraklar
alışmak günlere kıymaktır ilkin
sonra sonra uç verir direnmenin sancısı
sonra sonra yoksunduğun bir sicim
hiç arkadaşın olmadı sahi
bir kadın iki çocuk hayata iyi gelir
sineklikli pencere çift kenesetli saka
ara sıra bardaklara boşalan bir sürahi
uzun seferlerden kalma o bahriyeli hüzün
yüzün ince kadehlere hep yenik
değiş ki değişsin evin yazgısı
yeltenmem elbet edepten ileridir
bir  kızın babayı yazıklaması
kara sakız yakısı dindirmedi hiç
baharları hazin bir şarkı gibi nükseden
üzen ve üzerken hor gören
bileklerinin zahmetli ağrısını
demek kenetlenmiş kolları yarıp
amansız bir şevkle halaylara eklenen
demek mendil sallayan püskül sürüyen
gençliğin şimdi çaput üstüne çaput
başımızı okşasan hayrattık sana
sakalını öptürsen tövbe ve yatır
oysa şifa dağıtan dallara uzanırdın 
ve herkesten gizli severken bizi
ahlatlar gövermiş gibi keyifli
yazıdan eski bir şarkı mırıldanırdın
kimse duymazdı seni duysa da dinlemezdi
göğsünü eşeleyen evcil güvercinleri
kuğuran ve kuğururken hor gören
sadakatini üşütürlerdi
meşin gök yırtıldı eridi krallığın
onların hayli yamalı düzeninde
bir meyveye çekirdek bile olamazdın sen
sen ki hesap hanesinde eksik bir sıfır
hırsın kıt kinin seyrek hala tamamlanmadın
yaşlandıkça kısaldın hürmet dileme
ve yerini kabul et onların sözlüğünde
cüceler insan küsuratıdır
kauçuk tabanlı yas
yüklüklerin sırma boşluklarıyla
kasıklarını nemli tutan elli yaş
bütün kuyular ağzındır bağır
ve tanıklığa çağır
iri bir siğil gibi yakılmış coğrafyayı
soğumuyorsa öfkenin lavları düşün
sepilenmiş bir dilin cümleleri içine
giyindiğin meseller hangi çıplak halkındır
cansız bedenlere sarıldığında
ya da bir bedelle vurulduğunda boynun
tek başlı olmayı azımsayan mazlumlar
neden sırdaş bilirler seni
soluklan da anlat bozkırın sertliğini
düşmanla birleş ölüme karşı
çünkü enikleri gölde boğdular 
alageyikleri vurdular bir kuytuda
orman küstü dağ devrildi çağladın
şimdi neden böyle sakinsin babam
sen bu öyküleri at hırsızlarından mı çaldın
keşke hafızama kusur bulsaydım
unutsaydım keşke esaslı bir evlat gibi
ama bu yağ dikeni bu çadır bezi bu küf
senden bana miras bu ince çene
eleğime bıraktığın bir avuç kumdan
arta kalmış taneler yani hepsi bu
salkımsöğütler kadar sendenim işte
öğüdünü tuttum uzattım saçlarımı
ölürsem göğüslerimi örtsünler diye
çeyizimi barbar çalılıklara serdim
çekilecek çileye ikramdır diye
kızınım en zayıf yanınım sandın
sandın ki hep hazırım el olmaya
oysa şakaklarındaki dehşete düşen
yıldırımlara lehimli damarlarım
ışığımız söner camlarımız kurşunlanır
belki yakınlaşırız bir tehlike anında
kıstırılmışken ve sonrası yokken artık
birbirimize bakar bakar susmayız
madem huzuruna çıkılmıyor yordamsız
bir kuşun yarasından ulanırız hayata
ne mantık ne ahlak ne de şekil bilgisi
aşağılayamaz bizi canımıza kıyarken
bir başka aklın aracısıyız
ömrün kiracısıyız gideceğiz nasılsa
silinecek yeryüzünden şarkımız
serin ve yalansız mavilerle bekleyen
her baba gibi evhamla isterdin ya
bağışla oğul doğmadım sana
oğul gibi dik durdukça alkışlanan ben
ne vakit kendimi bir bıçağa önersem
acının harflerine şedde koyan bir din ki
vesvese üfledi kulaklarıma
beni senle var eden rastlantıya ürperdim
kabullendim böylece ensemdeki soluğunu
sirenler kornalar ve ıslıklar dinince
herkes içimden duyacak sur’u
devlet ahrete sahip olmadan
yağmura karışmadan güneşin kanı
aslımıza dönelim bu son alamet
kapat kapıları babam şehir eve girecek...
<end>

<start>
yoksulların çocukluk fotoğrafı az olur
hiç olmaz belki de avuntunun bez bebeği
misketler yuvarlanır yokuş aşağı
her şey masallar kadar yakınken gerçeğe
sabahları umuda yoran babalar
akşamları yarı bunak ve kambur
yokuşu sırtlanıp da gelirler eve
çok yokuşlu semtlerde yaşadık hep
derimiz de bahtımız da abanozgillerden
beş taştan biri yuvarlanır dört taşa
kız oyunu der çekilir erkekler
eğilir topaçlar ve gazoz kapakları
ölüler de yoksulluğun payandasıymış gibi
eğik yatar mezarda yokuş aşağı
ama gülümsemiştim bu yokuşa ben bir kez
ancak ilkokula başlarken çektirdiğim
ödünç yakalıklı fotoğrafımda
kuş ayaklı bir sevinçtim yokuş yukarı
bir kamyon freninden koptu yokuş aşağı
altında ben okulda fotoğrafım
avuntunun bez bebeği hiç olmadı sanırım...
<end>

<start>
az sonra uyanır kiremit rengi ova 
şeyler güne karışmak için yarışır 
tamburdan havalanır rüzgarın şiiri 
gözlerim yeter mi öte'yi okumaya 
kaldığım yerde körüm 
gittiğim yerde mahmur
ney saatleriydi eski sazlıkta 
annem güneşten önce yükselir 
ruhunu üflerdi çocuklarına 
erken mi heves ettim makamımı duymaya 
kaldığım yerde hüzzam 
gittiğim yerde mahur
cümbüşü kimseler ciddiye almaz 
nazla ağırlanırdı yaz akşamında 
çinko çatılara tohum ve alaz 
ey aşk bir kez yağdırsan olmayacaktım! 
kaldığım yerde hoyrat 
gittiğim yerde mazlum
öyle hatalar var beni mazur gösterir 
bahçelerden geçirip aklar rengimi 
üç erik ağacıyla bir kuyu arasına 
gerilmiş tellerine asar sesimi 
kaldığım yerde ölüm 
gittiğim yerde kanun
kudüm vurdu dedim ki diril ömrüm 
derin utta bendirde tefte diril 
tanrıya görünmek hiç de zor değil 
seyrediyor kendini sığ ayanalarda 
kaldığım yerde adsız 
gittiğim yerde m a l û m...
<end>

<start>
Beni dişi tavşan kalıbına dök usta 
Suskunum söyleyecek tek sözüm kalmadı 
Davalar, uluslar, haksızlıklar bir yana 
Kendini zor taşır bu uyurgezer akıntı
Usta senin ak ellerin renklerle dosttur 
Ser önüme mavileri niyet çekeyim 
Gökyüzü dediğin bazen ölü bir kuştur 
Yeter ki yolumda olduğumu bileyim
Beyazdı uykular birden kana bulandı 
Usta kan sıçradı şiir cibinliğine 
Ay ışığından gebe kaldı köy kızları 
Kim babalık edecek böyle sefil bilince
Beni anmaz usta kör noktası hayatın 
Sevdanın nefretle seyreltilmiş adıyım 
Öncesine rastladım o tirşe tufanın 
Tüm soykırımların sonrasına rastladım
Beni dişi tavşan kalıbına dök usta 
Çok üretsin çabuk olgunlaşsın çırağın...
<end>

<start>
anıtsı ve utangaç ve filizî bir ki üç...
ve durmadan bölünen çift cinsiyetli okunaksız bir şeydi hayır bir yerdi
çoğala çoğala sis mi kar mı tövbe de bir yokoluş biçimi yaşamasından
bakkallar sonrasıydı şaşırmış adamların ellerinden un akıtıp geldiği
göğün son kez denendiği o heves ham yenen hurmalardan da buruk
kireçlenip gömülmüştü üstelik defterleri korkulur güllere bulaşmasından
hazırlıksız ve uzak ve geçici bir ki üç...
bir olay kişisi mi hayır bir şeydi
her yerdeydi göstermek mümkün değil...
bir sızıyordu kapıların altından türlü koyu renklerde endişelerde
bir siliyor açık seçik izlerini var mı yok mu tövbe de bu masal zamandan
gözlere yazılmalı çünkü unutturulur seyrine sadakât gerektiren her yokluk
çünkü bir balkonun eğri büğrü kederi sözcüklerle olsun biçimlenmek istiyor
hem büyüyor sokağın yüzüne birikmiş sular sularda bir ölüyü okumasından
ağırlaşmış ve siyah ve kaç parça bir ki üç...
herkesin kendisi mi elbet bir şeydi
şemsiyelerin paltoların altında uzun...
uzun şapka tereklerinin gazetelerin arkasında geveze bir boşluk
vapurların basık salonlarında bakışan erkeklerle kızların inandığı
bir kayıp ilanı son kez nerde görülmüş bir çift göz ve boyalı bir ağız
evleri yağmurla işaretlenmiş kızlardan en az biri kalkıp gitmeli
daha büyük gün yok çünkü bir gövdenin bulutları dağıtmasından
geniş kalçalı ve toy ve ansızın bir ki üç...
dağlara teklif mi gülünç bir şeydi
<end>

<start>
ölüm ipek kanatlarıyla geliyordu
kendi halinde ateş yakmış birkaç kişi
kadın ve erkek ve belki çocuk benekli
yaklaşan bir şeyler varmışcasına ürperirdi
ve kaplanların dişlediği güneş haliyle dokunaklı
susmanın kapıağzında arınmış ahşap zamanlardır
önüsıra karanlıklar şövalyesi ve liriyle yürüyorken
ölüm ipek kanatlarıyla geldi
geniş göğüslü gül günleriydi; gül idi
yer altı ülkesinin başkentinde yasak arkadaşlar
ve fitilli kadife günleridir –açık sokaklardan gelinmişti-
ve sokulgan bir çocuk kadar temiz olan kan-
bir yaprak ayaklanmasıyla, derin iç çekişlerle
ardısıra birkaç ateş söndürüyordu –lir’ik sızılarda
ölüm ipek adımlarıyla gitti.
<end>

<start>
acının  gri saatlerinde yüzüyle gelirdi
ansızın ve kanatlarına sığındığım
bir gökyüzüydü, yangınlardan kalan
çocukluğumdu, başka şeylerim, hüznün geniş kültü
akşama ertelenmiş gülüşüyle, dokunmanın ve ölümün
arasaatlerine sızan oydu
bir şarkı nasıl bitirilmez, hangi renkler
arka yollarına yakışır hayatın
temas kuşu silinir mi sevişmenin argın tahtasında
ebced bahçesinde söz ne zaman yanılır
ve boynu vurulmuş sabahlar ve gümüş
yüzüğünün açık kapağından sızan kokusuyla
kaçınılmaz, yokluğun bedeniydi
aşkıyla gelir ve giderdi
<end>

<start>
-I-
aşkın atasözleriyle bayağılaşmış esrik dehlizler
kara gülüşün ağısı, unutkan inanış
bir ana sığınan ölüm, labyrinthos, gözler
şiir formülleri: a yoktuydu, e idi, ö! 
uyuklayan kedi mırıltılarıyla aydınlan ey! kalp
sen kısa sabah yürüyüşlerine söylenmemiş
birşeyler bıraktıydın; kim sordu
sabuklayan zihin dolambaçlarında etika
bir ova, bir nehir, bir yer adıydı: viva la vita
-II-
düz'gün anne dokusu unutulurken gömüsünde hayatın
sırdır kır sözüm yedi gök altında
gömülen büyük aile: es! çözülürdü ars
hars söner, asılır yedi askı çöldolabına
ayağımı toprağa vurduğum yerden fışkırırdı serap
a! kör ölür savaş biter. Hektor'un cenaze şöleni
'atları iyi süren'... atları... ad... atikada hayat
est! indi sin yeryüzüne, sır döküldü: feryat
-III-
görmezlerdi, göstermezdik, büyür uçlarında uçurumun
uyumsuz ölüm yasaları uydururdu atonal tanrılar
dizboyu cinayet bono kırdırır: gülüş
üşüşür diplerde, gelirdi eşkenar sevicileri
agora ve ün! tokuşturmaları ıskalayarak
gelir ve sararmış sabah buluşmalarını bulur
ne dediydin neler oldu İthaka: dur!
-IV-
aziz Jean-Luc göstermişti, ansızın kesilir sürmekte olan
uy ve uydur erdem sözüne şehvetini
yoksul akşam kırıntılarında majör dalgalar muare
yalnızgezeri götürür limansız hollandalılar müzesine
sürgit taşıyacak mısın bu zıkkım izleği
ey hakik: öl ve dağılsın kentin belleği
<end>

<start>
ölümün uzun atları götürürdü şairi
sonsuzluğun rahmine; hüznün gölgesini silerken
kendi ateşiyle dans eder gece
sarhoş bir rüzgar genişletiyor yangını
tek heceli yılgıların uçsuz güzelliğinde
alnını en son bulutun kıyısına yerleştirmiş
yitirişin kaynağına sızıyor usulca
ve ardından binlerce dize aktı toprağın gergefine
yeryüzüne erimiş insan hem var hem yoktur daima
ölmek en uzun şiirdi ölümü bilene
<end>

<start>
yalnız  bir hata mı, sarsak adımlarıyla hayatı yürür
hayat da yürür, dil ağır prangasıyla sürüklerken hayatı
kuytu bir gül yaprağına sinmiştir, ne gam
söz eksilmeseydi, yangın nereden nerelere yürür
akşam koyu bir hatadır, telafisi üzerimize yürür
gündoğumu ayrı şölen, her dilde ayrı yürür
yalnız bayancı yabancılaşmaz, alışmak ağır ölüm
ölüm gelir, her seferinde başlangıca yürür
benim bu yok edici tutkum, hep içimden yürür
bir adam kalır dışarda, yükü ömrüme yürür
kuytu bir masal, bir mermi olur, kalbime yürür
<end>

<start>
eksiltin beni hayatınızdan
gövdemden aşağı kurşun ve kalemle bir çizik atın
yalnızlığıma dönmek istiyorum bugün
ilk keşfettiğim günkü kadar bakir
ve güzelliği dokunulmamışlığıyla bitişen hüzün
hiçbir gözün yalan söylemeyeceğine inanılan bugün kadar
parlak ve katışıksız yalnızlığıma
birkaç hayat yaşadım yanıbaşınızda
herbirinize ayrı
ve ağırlığını hep eksik bulacak kadar kayırılmış zamanlara geldim
mutlaka dünyayı döndüren insana rastlayacakmışçasına
çoğaldıkça eksilen zamanlarla
parmakuçlarınıza her dokunuşumda
duydum bileklerimde aynı serinliği
şölenlerde bitkin, gecelerde uykusuz ve herhangi bir ilkçağ kadar imanlıydım
kalebent karatında sessiz ve öfkeliysem şimdi
ihtimaller içinde yırtık bir yelkenli, bir hrngame suretiysem
adımı unutarak yaslı
ve çılgınca geziniyorsam mahyalarında şaşkınlığınızın
birinizin anlamıyla hiçbirinizin anlamı arasındaki
farksızlığı anladığımdandır
hey! 
sarhoş kayalıklarda ve istasyon arkalarında tükettiniz coşkumu
kainatın altındaki bu hades ülkesinde yaşamaya mahkum oluşunuzun
kör kiniyle sevdiniz açık hayat kıldığım sevincimi
nihil humanum alinea mae est eski bir şarkının sözleriydi
vazgeçiyorum artık: eksiltin beni hayatınızdan
yalnızlığımdan  dönmek istemiyorum bugün, altımda
bir dünya
yabancım olsun size ait ne varsa
<end>

<start>
sakin bir dalganın ayakizleriyle
koyulur yola ipucu avcıları, cehennem
eskitmiş dedektifler, orospular
bir fotoğrafın koynundan yeni çıkmış aşk tazeleri
daha kimler, bir dalganın ayakizleriyle
serin salınışıyla hep bakıyordur korku
kendi güzelliğinden mahcup yolcu
zencefiller sürünmüş adettir diye
Fikriye bir Meyerhold treninden yeni inmiş
raylar boyu akıp gider ayakizleri
bir haberdir bu eskimiş akşamüstleri
ağlamaklı izler... kulaklarında
gümüş yorgunluklar taşıyan eski usul avcı
bir gülüşün peşindedir, nasılsa yerleşmiş
azgın aşkın öpüşleriyle mor dudaklı dedektif
düşüncenin tarazlanmış aynasında cinayetler
belki daha karanlık şeyler arar
orospular onda kara bir deniz edası
tazeler, her şey onda vardır diye ardından koşar
son sözler bahçesinde arkasına dönüp
sakin bir dalga; nasıl başlar yeniden
bir dalganın ayakizleri? yalnız bunu sorar
<end>

<start>
erken kalkın hanımlar, beyler
vaktidir, uzatmayın boş yere
kaç kere yazıldı kimbilir, karnaval
yeri değildir dünya, ne de sevecen
bir yatak odası. bir bok olacağı yok
kavramlar ve kavimler eritti çoktan
bu manzarayı. yetmezliğinizle avunun
siftinip gittiniz bir biçilmiş yol boyu
gitgide gidilemez bir yerden mi gidemiyorsunuz
pek mi hoşnutsunuz ikiyi hayda! aşmış yüzlerinizden
zekanızın altında bir getto mu kurdunuz yoksa
bilinemezleriniz mi ürkütüyor yoksa sizi
ölüm! sandığınız kadar soğuk mu? saklandığınız
her yerde birkaç kupür mü gizlenir
son nefesinde kendisini özleyen kimdir
neden uzun ölür her anne
ahmaklık bakaloryasını uzun eşek geçmek
aşkla otuzbir çekmek, ot içmek, ot biçmek
çok zamandır aşağılanıyor oysa. fevkalade
sağlıklı bir yasayla yönetiliyor hayatlarımız
: altta ve güneyde kalanın canı çıkarsa çıksın
cebine üç beş banknot sıkışmış kim ayırt eder
kuzeyi güneyi güneşi ve batışı
uzlaşalım o vakıt: çok yaşa zararsızlık
düzayak hayatlardan kime ne; zerzevatçıyı
ve sabun satıcısını haneye çağırın, oldu işte
üst katlardan halı silkelemek tehlikesiz
ve serbesttir oysa. mobilyalardan ve köpüklü
deterjanlardan ve su hazneli süpürgelerden ve kirtim
kirtleri yasaklayan özel harekat şubesinden kurtulmuş
bir halınız varsa eğer; hanımlar, beyler, bekleyin
aşağıdan yukarıya doğru devrim yapsınlar
yukarıdan aşağıya ırzına geçin devrimin
olmadı çekip gidin; ısrarla söylemiyorum ama
pek bir canınız çekerse: siktirip öyle gidin
bir bok yok hanımlar, beyler ve itiraf edenler
iki yüz kişi iki buçuk milyar dünyalıdan zengin
bir haftalık karıyla Microsoft'un, açlık
unutulup gider Malthus'ün geometrisine rağmen
El Debba'da akbaba gezmez aç kızların peşinde
kir pas içinde tiner çocukları bir hamam görse
akça pakça pek de güzel olurlar sanki
zannedin ki bir hamam var onlar için ve iki
kere iki etmektedir iki! gelip de görün ki
kuvarkını yitirmiş lepton kadar compressed işte
el yazması tadını ve zihin olanca akışını gömüp
manyetoları ve kıçınızı büyüten high technology
ah! gitmezseniz eğer binip günahsız atlarınıza
bu ısrar ruhumuzu yakacak, dikkatimizi. kimliğimizi
ateşe vermeden çok önce kendi kıblemizde
hayatımızı; pakça gerdanlı, kruvaze -göbekgizler-
kostümlü, manasız bakışlı, beyazlatılmış
ahlaklarıyla veled-i akçaları, kahkahalarıyla
doymamış dimağları ve yaprak sarma kuramlarıyla
başbaşa ve hükümsüz bırakmak acıtıyor canımı
borsaya sürülmüş şu piçkuruları, şu nimet budalaları
bir dünyalı zaafıyla ve kanatılmamış dudaklarıyla
canımı acıtıyor ve erteliyorum birkaç gün için gidişimi
fazla kalmış olmak ayıptır, vaktı ıskaladım, biliyorum
inliyorum gidebilmek için, öf! kaç düğüm fazla attım
pişmedim hala, büyüyemedim kızım, annem ve baba
- bir çocuğu olmak hele, yeniden üretmektir
ıcığıyla bilinen yeryüzü yaşamasını ve kışkırtır, 
soyundan geleni saklayıp koruma telaşını. - haydi
hop! toparla kendini hep güzel kadınların sevgilisi
arkada bırakacağı gözünü yaşarken derlemiş Adem
söyle k'ale alınmasa da sözünü, sana ne ala: 
gitmeden önce söylemek istediğim birkaç söz var
ve keyifle kıracağım birkaç burun kemiği, hala
<end>

<start>
dökülen geceydi, ses
dile getirişten çok nedir
gecede - ve gelen daima nadir
bulunan kimdi her gelişte
gelen yolcuydu ve ise
artık neydi yolcu olan bir vakitte
ses ne söyler ve yoksa
yok muydu hissedişte
var kime denirdi
var olan sorularına eksildikçe
sis! Dokundum, döküldü
oydu gecede
<end>

<start>
çocuktum, zamanım çoktu, ölmeyecektim
başımı kitaplara sokup yürüdüğüm yollarda
kimi Peçorin, kimi ansızın sarsılırdı iklim
hiçbir düellodan kaçmadığım o eşsiz yıllarda
babası olan herkes kadar sakin dururdum
ölüme doğru koştuğum beyaz at üstünde
Hacı Murat, Enver, D'artagnan olurdum
o masal senin, bu masal hep benim içimde
Huzur bilmez Suad'dım, Romeo pek komik
ben böyle ölmem, hiç değilse dua ile Mecnun
öğrendim sonra, aşklar trajikti kahramanlar epik
kaldırımlar evim oldu; Halide'ye değil bana vurun
tek yol devrim'di, sapa sokakta yakalandım
ne vakit arasam arzu ile hal arasında bir yer
dedemin sattığı koca evlerde gizlice yıkandım
Deniz Gezmiş Mahir Çayan devrim için öldüler
orman büyüyor, ekmek dağıldı, cinim kayıp
bir kez daha dönmek için o büyük aileye
yol karanlık, dil engel, yakınmak çok ayıp
ölsem eksik. kalsam... geç mi kaldım, ne
<end>

<start>
ve  bir düşman daha kazandım ben
incesu yeşimi kristaller düşürürken
bir sevda  ses kilimine 
sızıyordum parmakuçlarımdan, saçlarımdan fışkırıyordum
çöliçlerinden vaha yarıklarından geçtim
sırtımda araf taşları
kurşun döktüler, tütsü yaktılar giderken
kıyısız serüvenimi sürüklerken
değirmen intiharlarında
ve sözcük barikatlarında tükenen 
yunus ılığı gözlerim
yehova yeniği çizgili bir mermere dönüşürken
kapattım üstüne yedi deniz kokusunu
bütün yüzleri kapattım
kubbelerde genişleyip giderim şimdi
ten sıcaklığında buharlaşır
kıvrımlarında kaybolurum aklımın
şiddetim
simoysı mutlu gece düşlerinize
ama siz görmeyin gene de 
celile marka nefretle süngülenen
müsellesin dördüncü köşesini
söylenmemiş birşeyler kalsın lütfen
artık anlamayın beni.
<end>

<start>
umutlar mı dağıldı? yalan
benim dağılan; odaların uçbeyi
sırtımı kollayacak dört duvar ve düşmansızım
yalnızım, saklı ve kansızım
tarih yapılırken uyuyamam! yalan
uyku kuşunun kanatlarını kırdığım için uyuyamam
öğrendiğim ne varsa silbaştan
kahraman olma şansını yitirmiş bir karşı kahraman
gibilerdeyim bütün gibisizliğimle
“göllerde bu dem bir kamış olsam”
aşklar mı dağıldı? yalan
bütün güzel kadınlarla sevişme arzusudur dağılan
arkama dönmem hiç! yalan
dönemem, Hades’in kırk kapısını göremem
Daphnee, Leyla, Lili, Cynthia, Heloise, Şirin
artık kağıtlarsızım, bunu bilin
emanet hislerin neresindeyim, sim ve tortu
nasılda dolaysızmış dokunuş ve huşû
“bende Mecnûn’dan füzûn âşıklık istidadı var”
yalan! alın şu aklımı
“âşık-ı sâdık menem, Mecnûn’un ancak adı var”
düşler mi dağıldı? yalan
ömrümdür dağılan; bir siyah melek
büyük fiyakasıyla düşlerinin altında kalan
yakamda taşırdım güzellikleri – ne yanılgı – 
düşler sırlı, hayat acımasız ve gizliymiş
şimdi kuru bir göz: benim açığa çıkan
bir saat, kusursuz ve büyük bir enlem
küçümsenmiş ve kinli bir saldırgan işte zaman
“la historia me absolvere”! yalan
en çok da tarihtir düşleri sınıfta bırakan
onlar mı dağıldı ben mi büyüdüm
kâbuslarımla sevişirim artık, alnımla
yanılmak da güzel, şu gece olmasa
<end>

<start>
“Bülent’e, Nihal’e, Ayşe Sıla’ya”
yurdum, uzun gözlü akşamın yurdu
birlikte çıktığımız bütün yollarda sarsak adımlarımla
adımla kaldım tek yönlü gidişlerde
-yolunu yitirmiş bir kurtarıcının düşleri nedir ki? -
nedir ki bir Ukrayna boşluğunda çırpınmak
on birinci paralelden geçmek neyi değiştirdi
neyi değiştirdi Althusser? işte
: altmış sekizi satıyor çocuklar, büyüdüler
erdiler bir tasarım köprüsünün ne çabuk berhava olduğuna
“kardeşlik, müsavat, adalet! ” – süt kokuyor
yüzyılların ağzı, süt kokuyor Cenevreli Saatçı ve Berlin Kartalı
yurdum, Türkiye’m, gitgide büyüyor gölgelerin dansı
büyüyor kanser bilginin kalbine
kırlardan şehirlere büyüyor iktidar
çırpınıyorum Eskişehir Marşı’yla
Papa’nın ruhuyla Dört Motorlu Pamela şimdi bütün umutlar
şimdi hiçbir uçak çek! ilmiyor Küba’ya
zamanın dar kapısında düşler sıkıştı
seksen dört, ah kara kehanet! in cin
ve İncil’in satır aralarına santraller kuruldu
akdimiz eski ahitte sular ayırırdı
on iki yol açardık yoksulların yazgısına
çoktuk, haklıydık, belki azdık – ne çıkar – 
mermere dönüştükçe meydanlarda, erimeye başladık
yalnız Bakara mı kaldı; kan kan kan
bir kırmızı güldür İnsan’ın içine akan
ey bütün dağların ardındaki çok kuş; otuzlar da dağıldı
en sıkı öpüşlerle suçortağımız kaldırımlara dağıldık
yurdum! biz bu cumhuriyete yaban kaldık
<end>

<start>
Zamanın kıyısız gemisinde yanlış fotoğraflarım yoktur
Yanmış fotoğraflarım yoktur zamanın pişman gemisinde
Akşamı tırmalayan huzursuzluk bin yıl arkamdan gelir
Kim gördü? Yalnız bir fotoğrafta yanmış tek hatıra yoktur
Hatırayı elleyen bir anne kadar yorgun ve uzaktayım
Bıyıkları kendinde bir sokak kedisiyle ansızın paylaştığım
Serüvenin ellerinde cam olan –sandığım ne varsa
Beklenen dağılmanın yüzde bir yağmur gibi kırıldığı andayım
Adımdan eksilen her yerde, kendimden kalan şeylerleyim
Kimbilir kimlerle? Yüzünü bir kez dahi görmediğim
Anı diri tutan ne varsa, acızamanda yaslandığım bir asa
Bir anlam kıyımında, yüzyıla eksilmeyen sözlerleyim
Zamanın kıyısız gemisinde kaptanım ve miçom yoktur
Bilinir, dönülecek yer yoktur zamanın pişman gemisinde
Bin yıl, arkama dönsem, daha bin yıl arkamdan gelir
Kim duydu? Saklıdan kayda geçtiğim tek hatıra yoktur.
<end>

<start>
bana yorgun, yoksul akşamlar verdin
sevincinde uzadı boynum hep o bilinmez yere
dinmeyen yağmurlardı, bir bulut kesimiydi dudakların
sen mi götürdün, yoksa ben nasıl geldim o bilinmez yere
bir duman bulutuydun sen, bana isyan verdin
tenimde silinmez izler bırakarak, nehirlere nakşolmuş izler
sen değil, senden bana kalanlar mıydı sevdiğim
kokusuna sürdüğün yerlerimde şimdi, nehirlere nakşolmuş izler
son kuşlar döker kanatlarını, bana kanatlar verdin
dilsiz sözler, her biri biraz daha yalnızlığım
ve şimdi uçurumlar sığarken iki öpüş arasına
sensiz ben kime gitsem, biraz daha yalnızlığım
<end>

<start>
hatalarımızı çıkarsak geriye ne kalır hayatımızdan
dokunulmuş yerlerimizde soğuyan sevinçli yaşamlar mı
hiç solmayan çiçeği görmüş müdür hai-kai ustaları
ve dikenlerini içine büyüten bir gül kimin kanayanıdır
bir de bunu ekleyin
neden yorgun akşamları giyindik her sabah üstümüze
aktar ölçeğinde mi incelir hüzün, sarraf nezdinde mi
oluksuz bıçaklarla sevişen kaçıncıda ölür
ve kısa pantolonlu bir çocukluğun dizleri neden hep kanar
bir de bunu ekleyin
çok çocuklu analar koynunda nasıl bakir kalınır
neden yağmurlar genişletir alnımızı, güneş kaçırır
redd-i ilhak’ın dilde yoksullaşması mıdır yalnızlık
ve biz Heybeli’de her gece haklıydık
bir de bunu ekleyin
(Parçalanmış Divan’dan)
<end>

<start>
Nazlı’ya
bir  şeyi ilk defa sever gibi
ayın tutulduğu her yerde ilk ay tutulması belki
içime bir bıçak ilk kez, kan nasıl da ılık
nasıl sorardım-
ayaklarım arzan bıçak gibi delerken küreyi
bir şeyi ilk defa sever gibi
gözçukurumda ilk kitabı görmenin mürekkep izleri
Neil Armstrong’un ayak izleri bilinemezlerimizi ezerken
bilincimizi ezerken bildiklerimiz
ağır yaralı bir tetiğin akla doğru sessiz bir yolu katedişi
bir şeyi ilk defa sever gibi
uzun kahve, koyu çiğ, ince damla, bir mucize kesinliği
artık bir söz bir sözü saracak kadar yakın
ve artık uçurum mutlak
bir ses bir sesi, çocuk unicorn’u, düye ölümlü gerçeği
bir şeyi ilk defa sever gibi
tanrısızlığın kandil geceleri, yanık levhaların tarihi
gözlerin gizli, parmakuçlarında topluiğne aşkları –sırça ölüm-
anısız bir öpüşme
her tarafı sünnet bir Asyalım nasıl ezer vişneçürüğü çimenleri
bir şeyi ilk defa sever gibi
ilk defa sever gibi diri meme uçlarını, taze dilini, yoğun tenini
arzın patlayacağı fikrini sever gibi serin ve kanlı bir histe
kurşunun kağıda dokunduğu anı
bir başka sevmeyi sever gibi şaşkın, aşkın el tutuşma saatleri
<end>

<start>
Yeşim Dorman için
peki beni kim intihar etti
kim tedavülden kaldırdı böyle erken
inlerken görülmem hoşlarına gitmedi mi
bir içevurum fazla mı geldi bu sığlıkta
nasıl da dijital şimdi yakınlıklar
parlak kanatlarıyla gökyüzüne kaybolurken anka
kimse tanrıyım demesin, hepimiz sarhoş kaldık
varedene duyulan hasret gibi yoksul anda
nerde şimdi Burgonya Beyleri, Kara Şovalye
gölgeye dokunanlar nerde
böyle erken mi kesilecekti sözüm, tam da burada
ciltler dağıldı, dağıldı olmayan ne varsa
güzel sözcüklerim, Mallarme’m, Yahya’m nerde
beni de beni de beni de… intihar ettiler
dosya kapandı, katilim nerde
<end>

<start>
bir akşamüstü bütün ağaçlarını
hışırdayarak dolaştığım sokak aralarında
tutkularınıza benzeyen gözyaşlarınız
ıslattı gömleğimi
neşeyi kalkan
acıyı vurucu güç diye kullanan
siz
-sen demeyişimi bağışlar mısnız-
bakışlarınızın sarkacında titreşen heyecan
ölüm caddelerinin kıyısındaki deniz
kadar müthiş
bir o kadar tutarsız
ve inanın, dörtte dört kadınsınız
kıyı kahvelerinde Gencebay
çay kaşıklarıyla bağlanıyor Rodrigo'ya
herkesin çizdiği kendi portresidir
tahta masaya
sarhoşluğum sarhoşluğunuza doyamıyor
sarhoşluğum
sarhoşluğunuzda niyetsiz ayılmaya
ağlamamalıydınız öyle, dayanamıyorum
sarhoşken bakmamalıydınız gözlerime
ellerim ellerinize tutsak
dudaklarınız dudaklarımda ortanca
kara haberlerde genç ölümleri sayıyorum
balkonlarda kuruldu bile akşamüstü pazarları
genç kızlar yaşanmamış şarkılarda, Neveser
göbekli tüccar gülüşmeleri zehirliyor
zakkumları
-dün gece miydi Saccho ile Vanzetti'ye ağlaştığımız-
göğüslerinizde uyanmak
her sabah başka keder
hangi ufka yaslandınız gene
sesinizi tanıyamadım telefonda
biraz çarpıntılı, çokca ürkek
ocakta yemeğiniz vardı galiba
-söylemeliyim, istemesem de üzülmenizi-
kocanız her şeyi biliyor aslında
<end>

<start>
(bir acı şarkı düştü dudaklarıma
kelebeklerin kanatlarında dolaştığım gökyüzü
dindirmez oldu ağrısını gönlümün
neredeyim, nicedir burdayım, neden
tarlakuşu neden uçmaz şarkısını söylerken)
atalarımdan kaldı bana bu çehre
devlet kurup devlet yıkmış bir soydan
bu özgürlük tutkusu
bu kanatlı karınca coşkusu
yeni dünyalar aradım ben onlardan uzak
cebimde düşler ve ıtır kökleriyle koyuldum yola
nemli dudaklarda konakladım geceleri
yumruğumu bulutlara kaldırdım bulvarlarda
hırçın, inatçı ve çocuktum; umursamadım
serseri ardıç ve menekşeden gerisini
çılgınlıklardan el aldım geceleri
doldurdum avuçlarımı
uzattım
yandı avuçlarım, bir ışık yayıldı gövdeme
ve bir gece yarısı uyandığımda
pusulam yoktu yanıbaşımda
bir deniz feneri yanıp sönüyordu, ıssızdı yörem
cebimden
bir ıtır kokusu yayıldı doğaya
ölüm cininden Sisyphos’u
dolunaydan Endymion’u
ve Bobby Sands’den tarlakuşunu dinledim
cebimde
boy atmış bir ıtır vardı yalnızca
(ne dönmek isterim, ne kalmak bu yerde
ayrılıklara biçildi ömrüm, durağım yok
beni aramayın ben sandığınız bende
neredeyim, nicedir burdayım, neden
tarlakuşu neden uçmaz, şarkısını söylerken)
<end>

<start>
yüzünüz gün ışığına küskün bir serçe yavrusu kadar kimsesizdir. bunu anladığımda sizi tanımıyordum bile; ansızın çıktınız karşıma. öyle kararlı bir sessizliğiniz vardı ki, ürkekliğinize bile dokunamadım hoyrat bulup ellerimi.
boynunuzdaki ve dilinizdeki ben, gözlerinizin kuşatılmış sabah okyanusu parlayışı ve çocuk dağınıklığı ayaklarınızın uzaklığım oluyor her özleyişimde sizi.
hayır! gerçek olabileceğinize inanmadım hiç. en beyaz o gecede bile lanetli bir korkuyla kapattım gözlerimi.
dudaklarınız, yalnız dudaklarınızdı belki kudurgan bir sevinçle boğulayazdığım o an.
sizi sevmek için büyüttüğümü söyleyemem kalbimi. ne sizde var buna inanacak
genç kız coşkusu; 
ne de ben yağmurlardan kaçacak kadar yitirilmiş bulutlarıma yerinmedeyim.
vedalaşmak sizinle ve sonsuza doğru vedalaşmak istiyorum.
bir başka uyumun cehenneminde, dilime amansız yakışan sözcüklerle
yalnızım; çünkü siz varsınız!
<end>

<start>
gene mahzunuz muhip! onlar sevindi
sallantılı aşklar şakırdar yerkürenin kulağında
başarı tanrısı beton akıllara hükmünü bildirdi
Spartakus değil, işte gene Sparta kazandı
biz, büyüyen kiplerin tanrıları
“ve cümle yitikler, mağlûplar, mahzunlar”
Bir meyhaneyi bile haneye çeviremeyiz artık
ey akşamın son çocukları, sonsuz
ormanlara kaybolan okşayış ve sonrasız
sulara susayan Cravan’ların akşamı
ismiyle çağrılanların son kafilesi mi duruyor gölgenizde
şairlerin atası son defa mı bakıyor arkasına
“ruhlara tutunup dil dökmeye çalışırken Eurydice”
mülkiyetin erdemi mi çalar yakınlıkların kapısını
ey rintlerin son akşam yemeğine yetiştirilen
Karısı’nın Hırsız’ı
işte gene cumhuriyetin alfabesiyle dolanırız yenilginin kalbine
işte gene onlarsızız: Mişkin, Peçorin, belki Onyegin
ey bizi büyüten imge! ulu değil
ulur gibi eziliyor r
kardan adamların ilk a şapkası: aksan konfeksiyon
ey Ahmet’in, Arthur’un, Nazım’ın ve Baba’nın yırtıldığı an
gene yenildik muhip! onlar kazandı
bizim için yitik Dutchman’di, çok söylemiştik, uçardı
biz uçardık esrimenin bin türlüsüyle; kahvaltıda bile
o ülkeden mi gelmiştik, sevişirdik düşağacının altında
hoyrat akşamüstlerinde, Erzincan’a giderken Fahriye ve
bir yerden bir yere giderken bile sevişmenin bin türlüsüyle
zaten bizim bir yerden bir yere gitmemizin adıydı Cemal
ve Edip’di en iyi yol arkadaşı yazıyla; mektuplarımız yanlış
zarflara konulurdu ve hep topuğumuzdan vurulurduk nedense
bir hal midir yiten ve gidiş sıfır ve artık hiçbir çocuk ağız tadıyla
okuldan kaçmıyorsa, inmiştir üstümüze tam dört yüz darbe
inmiştir high-tech felci inimize
“ve cümle yitikler, mağlûplar, mahzunlar” Muhip! onların elinde
<end>

<start>
Mahmut Sezen için”
“biz buraya hiçbir yerden gelmedik”
doğrudur; kuşkusuz bir babadan, sapan camlarından belki
inanmanın ayrık her halinden, ansızın dağılan bir şeylerden
seksen beşlik babaanneden –ki anne’annesini sevenlerin yolu ayrıdır
hep – evlerden, güneşi saklı taşlıklardan, kapı aralıklarından dinlenen
Tatyos Efendi ve Neveser Kökdeş Hanımefendi’den
hele bir kadından, hele tek bir kadından, tekbir seslerinden
üç Alilere kırdırılan boynundan senin, astroloji kitaplarından
kısa pantolonlu cumhuriyet bayramlarından, tunç imgelerden
açık alınla gökyüzü avlamalardan da gelmedik
biz buraya gelmedik
“azgın itlerin kovaladığı ruhum” oh! azgın itlerle kovalanan
düşüncenin sürüklediği dipten, diptekilerden
dipsiz bir ana bocalayan yolayrımlarından
yok bir günün ilk sesleriyle sefere çıkan
yoksul sadakat bekçilerinin hazin seslerinden de gelmedik
“ben onun yanlış anlaşılmasıyım” denilmişti bir kez
belki bütün yanlış anlaşılmalardan, yetersizliğin aslolduğu yerden
Montmarte’a yel değirmeni çizenlerden, martyre’lerden: Cemil Meriç
kolsuz kahramanla soluk soluğa Abdullah Ziya
Abdullah Djevdet ve Mizancı ve Prens ve Rıza ve’den
ama hayır! jön değiliz, kese de şangırdatmadık
tek bir söz, belki hepsi onu söyledik geleli’beri
biz buraya hiçbir yerden geldik
<end>

<start>
aklımın sınırlarında dolaştım
uçuruma inmeyecek kadar temkinli miydim yoksa
yoksa sandığım kadar değil miydim? ne çok soru
kırılan sesler kırıldıkları yerde kalmıyor işte
an dokunaklı bir halden çok, hazin
olmakla aramızda nasıl da uzuyor ara
yara büyüyor aldırmazlığın kara gözlerinde
işte, ayaklarım bir iklimden diğerine duruyor
hiçbir yere, ah! bun hiçbir yere gitmiyor
ne söylememi istiyorlar, yanıldığımı mı
zamansız bir Akhilleus muyum sanki; yok
aklımın ufkundayım, görüyorum sırtlanları
iktidar ve muhalefet! yerin dibine batsın düalite
ete saplanmış bir aşk nasıl haz verir, kim bilir
kim bilir tırnakların söküldüğü kara gülüşü
dil iskelesinde karaya oturan kayık nasıl dağılır
kim bilir hazzın bütün iskeletlerinden geçtiğimi
gözüm arkada değil içerdedir. sözüm
… sözcükler, tutsaklığım benim
<end>

<start>
“Nilgün! ”
kendine kapandıkça her siyah amfora
içinden ben çıkarım anaforumla
birim ve birlik nasıl uzak benden
bir bedenden bir bedene uzanan bütün yollar çıkmaz
haz bir bedenden bir bedene niçin akmaz
işte gene kuşkularımlayım, haklıyım
çünkü ben tanrıyım. çünkü ben tanrıyım
zihnimin dokunaklı yerlerindeyim, bir siyam gülü
ölü aşkların kahkahası parmaklarımda
tütsü, ipek ve kedi tüyü
bütün kumarlarınıza oynadığım kendimle baş başa
bir karar daha veriyorum, birkaç damla siyanür
gür bir akşama asıyorum kendimi, geçerken görün
gökyüzüne en yakın yıldız bile değil, yanınızdayım
çünkü ben tanrıyım… çünkü ben tanrıyım
oysa gene kuşkularımlayım bütün tanımların aralığında
değiştiriyorum hep yerimi bir divandan bir yatağa
size sizi söylüyorum, size bizi
izi silinmiş her seste bir uyum tonu
tozlanmış yüzüm unuttuğunuz her hatıraya
içerdeyim; kapanan bütün kapıların dışında
ay büyüyor işte, ay! burada kalayım
çünkü ben buradayım, çünkü ben buradayım
<end>

<start>
u z u n  b i r  m a s a l  h a l i y l e  ö l d ü m
s o n r a  b ü t ü n  m a s a l l a r d a  ö l d ü m
on milyonlar olmadan çok önce bilmiştim
yel üfürür sel götürürdü boyumu toplayan anları
büyük zamandan kopan sayfalara yenilmiştim önce
on binlerle yürümüştüm hep bir doğuya sürüp katarları
kırık bir sevinçle incelerek, inleyerek
kollarımda büyüyenleri vermiştim… cansız kolları
ışığın sessiz kızlarıydı süt sağan akşama
kan ılığında dağılan martılar toplardı ölü kızları
şiddet çoğalırdı gülün döküldüğü toprağa
akan kan birleştirirmiş topallayan bütün aşkları
ben seçilmiştim; acıya büyüyen dağların çocuğu
anam, yarim sanırken böyle siyaset ettim kırları
“ev rengê biratî me nevê ger tımî wa bın”
ey yâren! ey komşu! ey kovuğu delik gizlerin asrı
kararsız duruşlara boğulurken kardeşin
eş tamlamalarla bozulur güzel bakışların kasrı
bir dilim var bugün, bir yurdum, bir tutkum
göklerin anası dur! durana kadar korurum onları
çünkü gidecek doğu kalmadı… doğu kalmadı
u z u n  b i r  m a s a l  h a l i y l e  ö l d ü y d ü m
d e ğ i ş t i r i r i m  b i r  g ü n  b ü t ü n  m a s a l l a r ı
<end>

<start>
bencil hesapların buzlu sularında kan
kanlı bir an; düşlerin uzun gecesi
uzun gecesi çağrılan ruhların ve çağrılmayan
uzun gecesi kınında bilenen bıçakların
geldiğinde üç kere vuran ruh ve üç kere vurulan
“Avrupa’da bir dehşet hüküm sürüyor:”
dehşet dünyada… güneş batıda batıyor
düşler kaynatılıyor kravatlı cadıların kazanında
hür dünyada ilân-ı hürriyet boğazlanıyor
hür dünyada mazlum milletler bir kez daha
Moskova’da hayaletler koz geziyor bugün
ama değil kötü kuşkulara kurban edilenler
değil Trotskiy, Mandelştam, Meyerhold, Buharin
iniyor yedi uyuyan düvelin gecesine keskin balta
büyük bir iştahla kendi mezarını kazıyor
mezar kazıcılar: proletarya
tarih uzun hayat kısa! Ey vatansız sınıf
ey sınıfsız bilinç! yalnız küllerinden mi
asıl yalnızlığından doğar ankâ
gecelerimde hayaletler kol geziyor bugün
ünlemeyi unutmuş kün olamıyor işte. bütün
ülkelerin işçileri çünkü kefen biçiyor boylarına
bütün ülkelerin işçileri birleşin! ve biçin
süslü bir kefen; kamu yararına
dar zamanda fili yutmuş bir yılan
sanmayın ne fil kalacak ne yılan yarına
yıkım başlarsa eğer kalelerinde mülkiyetin
büyük Prens’ten Küçük Prens’e giden sarp yollarda
bir masal büyük işçisiz ve sınıfsız
aceleci bir ruhla aydınlanır dünya
işte tam sırasıdır kalleş aklım
Alexandr Nevskiy Bulvarı’nda yürümeye benzemiyor
devrim! diye bağır alçak aklım
bir ünlemle ayır kendini ah! – eski komünistler
bir parti terk etti onları; beni boydan boya iklim
ben ki kan tanır bir kentsoylu
ve kaç manifestodan malûlen emekliyim
bir kalem kaldı şimdi elimde bir de o eski komünizm
<end>

<start>
bilinemezlerimizi çoğaltırken birer birer
büyük sözlerden geri kalanları
kirin alçak tepelerinde gezmiştik – dilsiz benzetmeler
ah! suskunluk nasıl da büyüyor; pus ve ölüm
bütün zamanların rövanşını yitiriyoruz
eksik ışıklarıyla boşalan evinde çocukluğun
bir kez daha… bir kez daha
mümkün olsaydı yaşamak – aynı suda bir daha
karşıya geçmek için ince kayığında düşlerimin
karşı olurdum yeniden – belki bu kez
nirvana
<end>

<start>
Ana baba gibi emeği vardır
Ağızdır, lisandır, dildir öğretmen
Sevgisi, şefkati insana yardır
Vücuttur kanattır koldur öğretmen
Talebe okulun  yeşil fidanı
Yanan bir ocağın sönmez  dumanı
Öğretmendir yaraların dermanı
Arıdır, kovandır, baldır öğretmen
Öğretmendir bize gösteren yolu
Odur talebenin kanadı kolu
Öğretmen hazinedir, doludur dolu
Yapraktır, ağaçtır, daldır öğretmen
Öğretmendir fabrikanın temeli
Öğretmendir bütün dünyanın dili
Bütün insanlara uzanır eli
Bize ışık tutan yoldur öğretmen
Öğretmendir ışık veren dünyaya
Öğretmendir bizi götüren aya
Öğretmenin ilmi benzer deryaya
Irmaktır denizdir göldür öğretmen
Sende yetişmiştir nice paşalar
Öğretmensiz açılır mı kapılar
Temelinden sağlam olan yapılar
Çobanoğlu der ki güldür öğretmen
<end>

<start>
Yirminci asırın sonuna kaldık
Kızı ana-oğlu baba bilmiyor
Meyhaneler doldu cami boşaldı
Hafız namaz-hoca dua bilmiyor
Parmakları oje dudaklar boya
Kadınlar atlıdır erkekler yaya
Mini etek çıktı kalmadı haya
İğne iplik gömlek yama bilmiyor.
Söz çok olur inmeyelim derine
Kadın var ki kan kusturur erine
İslamın şartını sorsan birine
Dudak durur dili sayabilmiyor
Çobanoğlu bundan sonra ne diye
Saklayana sözüm kalsın hediye
'Bismillah'sız el atıyor ekmeğe
Sofrası boş karnı doyabilmiyor.
<end>

<start>
Böyle midir dünya senin bütün işlerin
Var git dünya daha sana güvenmem
Kâr yerine çoktur bana zararın
Var git dünya daha sana güvenmem
Biçare Kerem'i yandırdın nara
Arzu, Kamber için kaldı avara
Ferhat az mı külünk vurdu dağlara
Var git dünya daha sana güvenmem
Çok yiğidi sen caydırdın ahdından
Çok güzele ah çektirdin bahtından
Çok sultanı sen indirdin tahtından
Var git dünya daha sana güvenmem
Çobanoğlu arzuhalin bildirdin
Çok yiğidin gül benzini soldurdun
Aşıkları gurbet elde öldürdün
Var git dünya daha sana güvenmem.
<end>

<start>
Kıymetini bilen bilsin
Türkiye'm cennet gibidir
Kötü bakanlar kör olsun
Türkiye'm cennet gibidir
Milli birlik beraberlik
Çok şükür getirdi dirlik
Varlığımız egemenlik
Türkiye'm cennet gibidir
Tabiatı cana değer
Her görenler başın eğer
Edirne'den Kars'a kadar
Türkiye'm cennet gibidir
Aynı beden aynı başız
Aynı gözüz aynı kaşız
Türkler hepimiz kardaşız
Türkiye'm cennet gibidir
Çobanoğlu etti destan
Canım kurban sana vatan
Ayağın basamaz düşman
Türkiye'm cennet gibidir
<end>

<start>
Ben gezmeden bu dünyayı yoruldum
Derdimiz var ama dermanımız yok
Dağlar dumanlanmış görmüyor gözüm
Gam yükümüz vardır kervanımız yok
Bülbül olan aşık olur gülüne
Feryat ile dolanmaz mı iline
Felek dümenini almış eline
Vapurumuz vardır limanımız yok
Çobanoğlu sinem yara olacak
Gel el vurma pare pare olacak
Dedim dosttan bir gün çare olacak
Ümidimiz vardır gümanımız çok
<end>

<start>
Akşamdı ezan vahdı (oy aman oy aman ay amandı) 
Goncalar gezen vahdı (o yarin gaş gözü ne yamandı) 
Men o yari sevmişem (oy aman oy aman ay amandı) 
Tarlalar hazan vahdı (o yarin gaş gözü ne yamandı)
Bu gelen haralıdı (oy aman oy aman ay amandı) 
Dağların maralıdı (o yarin gaş gözü ne yamandı) 
Eğil güzel bir öpim (oy aman oy aman ay amandı) 
Yüreğim yaralıdı (o yarin gaş gözü ne yamandı)
Bu gelen nahır mıdı (oy aman oy aman ay amandı) 
Saralan tahıl mıdı (o yarin gaş gözü ne yamandı) 
Dediler yarin gelir (oy aman oy aman ay amandı) 
Menzili yakın mıdı (o yarin gaş gözü ne yamandı)
Dağa çıktım ses gelir (oy aman oy aman ay amandı) 
Goyun başbaşa gelir (o yarin gaş gözü ne yamandı) 
Ne dedim zalım yarim (oy aman oy aman ay amandı) 
O da mennen küs gelir (o yarin gaş gözü ne yamandı)
<end>

<start>
Feleği sakı tanırım elde ecel şerbeti
Cesaret edip bir kulun içmesi mümkün değil
Bir yanın meyhane gördüm bir yanın mescithane
Akıl ermez bu dünyaya seçmesi mümkün değil
Öyle bir ziya gördüm ki zeminden arşa kadar
Hepsi bir noktada mevcut incele hükmün kadar
Ne çeken var ne götüren yol almış giden katar
Dayaksız bir köprü gördüm geçmesi mümkün değil
Çobanoğlu cahil ile sakın girme iddaya
Bir avuç toprak döksen ne yapar bir deryaya
Herkesin arzusu vardır çıka köşke saraya
Kilidi var anahtar yok açması mümkün değil
<end>

<start>
Aheste aheste yürür
Yoluna kurban olduğum
Onun sözünü duyayım
Diline kurban olduğum
Kadere boynunu eğer
Gözleri dünyaya değer
Saçları toprağa değer
Teline kurban olduğum
N'olur durdurun gideni
Nerden almışsın gıdanı
Kemer incitmiş bedeni
Beline kurban olduğum
Çobanoğlu can versinler
Yüzüm yoluna sürsünler
Çevir yüzünü görsünler
Halına kurban olduğum
<end>

<start>
Ey felek senin elinden bu sitare kimde var
Meni kimi sine-dağlı bahtı-kara kimde var
İki cihan-Serveri bir Mustafa’nın aşkına
Bulam dolanam başına derde çare kimde var
Her kişinin bir derdi var benimkinden beş-beter
Bir canan su ısıdarken birisi tas-tas töker
Birisi ağlar sızlar birisi yanar tüter
Tabib gelmez melhem almaz böyle yara kimde var
Hasta Hasan d e r bu sözüm konuşma namerdinen
Çok çalış ki dost olasın bir eli comardınan
Neçe aşık yandı nara illah Kerem derdinen
Böyle ataş böyle yanğun böyle çıra kimde var
<end>

<start>
İrevan'ın dik yokuşu (oraya giden değilem) 
Gider yazı gelir kışı (kız seni seven değilem) 
Nerden aldın hoş bakışı (vallah yalan değilem) 
Gaşın gözün atma bana (gız seni alan değilem)
İrevan'da men işlerem (oraya giden değilem) 
Saç bağımı gümüşlerem (kız seni seven değilem) 
Hem severem hem okşaram (vallah yalan değilem) 
Gaşın gözün atma bana (gız seni alan değilem)
İrevan'da bir kuyu var (oraya giden değilem) 
İçinde zemzem suyu var (kız seni seven değilem) 
Ne de hırçın bir huyu var (vallah yalan değilem) 
Gaşın gözün atma bana (gız seni alan değilem)
<end>

<start>
İnsan dedikleri bir dağa benzer
Duman düşman olur yel boyun eğer
Bülbül olsan bile gönül bağında
Diken düşman olur gül boyun eğer
Merhametsiz yara sarılamazmış
Ecel yetişince durulamazmış
Yıkılan bir gönül kurulamazmış
Lisan düşman olur dil boyun eğer
Çobanoğlu açma sır elden gider
Uyarsan ağyara yar elden gider
Çarkın geri döner var elden gider
Zaman düşman olur el boyun eğer
<end>

<start>
Ab-ı çeşmin göllerde sona da kaz da bir
Süsen sümbül mor menevşe bülbül öter yaz da bir
Vagıf dertten haberdardır Gevher’in kıymeti yok
Kul Karani Kara Zülal Aşık Ömer sözde bir
Kurbani Hak aşığıdır daima hamdan söker
Destine alıf kalemi hattına bir hat çeker
Çöllü İsmail baş tacı candan kasavet döker
Kerem ki yandı ateşe od da birdir közde bir
Molla Halis delaletten içti aşk badesini
Güftadi’ye vermiştiler ondan ziyadesini
Ufrani Hak aşığıdır geçilmez nidasını
Aşık Seyfi Usta Polat Deli Temo sazda bir
İçmedim aşk badesini hem okuyam hem yazam
Böyle gitmez bu ülüzgar elbet gelir bir ayyam
Yılı minüçyüz on sekiz hesabı yok ki sayam
Çok aşıklar geldi geçti Hasta Hasan yüzde bir
<end>

<start>
Havam ey karanlık yolum karardı
Derdimi kapladı aman gözlerin
Hemen bakar bakmaz rengi sarardı
Benden mi bekliyor aman gözlerin
Gözlerin gözlerin aman gözlerin
O hilal bakışlı çimen gözlerin
Gözlerin ne malmış damlası tasta
Bir name gönderdim verdim ey posta
Sevdanın elinden vücudum hasta
Olmaz mı derdime derman gözlerin
Gözlerin gözlerin aman gözlerin
O hilal bakışlı çimen gözlerin
Bu nasıl sevdadır nasıl hararet
Bu nasıl cilvedir nasıl hareket
Bu Çobanoğlu'na olmuşsun cellat
Katlimi yazıyor ferman gözlerin
Gözlerin gözlerin aman gözlerin
O hilal bakışlı çimen gözlerin
<end>

<start>
Neyine güvenem yalan dünyanın
Kerem'i yandırıp kül etmedi mi
On bir ay bülbülü ettirdi feryat
Gül için bülbülü lal etmedi mi
Bülbül aşık idi gonca güllere
Arzusun söylerdi esen yellere
Mecnun Leyla için düştü çöllere
Ferhat'a dağları yol etmedi mi
Çobanoğlu yaram döndü çıbana
Kurduğum bağlarım oldu virane
Kardeşi Yusuf'u attı zindana
Kaderi Mısır'da kul etmedi mi
<end>

<start>
Dertli bülbül olmuş deli
Güle dolana dolana
Bezirgan yolun şaşırmış
Yola dolana dolana
Çekme kulun davasını
Yıkma kulun binasını
Mecnun buldu mevlasını
Çöle dolana dolana
Çobanoğlu can çekildi
Sinem tarlası ekildi
Saç ağardı bel büküldü
Bele dolana dolana
<end>

<start>
Vatanımın şenlik şölen dört yanı
Dillerine cumhuriyet yazıldı
Elli yaşın kutlu olsun nişanın
Yıllarına cumhuriyet yazıldı
Başkomutan verdi büyük bir komut
Ecdadımdan gelen ulu yolu tut
Doğdu güneş gibi bize bir umut
Kollarına cumhuriyet yazıldı
Kadın erkek bu vatanı koruduk
Nice nice zaferlere yürüdük
Yüksek dağlar gibi duman bürdük
Yellerine cumhuriyet yazıldı
Kabul oldu dilek dilek muratlar
İstiklali nakışladı beratlar
Zafer müjdeleyen küheylen atlar
Nallarına cumhuriyet yazıldı
Kınalı gelinler yetişkin kızlar
Dedemin dilinde tarihi sözler
Göründü hürriyet açıldı izler
Yollarına cumhuriyet yazıldı
Koç yiğitler yurdu tekmil buralar
Vatan vatan diye yanar çıralar
Coş verir ırmaklar kükrer dereler
Sellerine cumhuriyet yazıldı
On Dokuz Mayısla Yirmi Üç Nisan
İlk ışığı aldı bunlardan vatan
Ata'nın gençliğe verdiği ferman
Ellerine cumhuriyet yazıldı
Çobanoğlu elli yıla destanım
Nice elli yılı görsün vatanım
Ben sazımla vatanıma kurbanım
Tellerine cumhuriyet yazıldı
<end>

<start>
Sevdiğim yar bana göndermiş name
Rüzgar dokunmamış dal ister benden
Bir lezzet olmasın onun tadında
Hiç arı görmemiş bal ister benden
Ne bir çiçeğim var, ne de bir bağım
Ne bir sedirim var, ne de konağım
Ne bir yuvam vardır, ne de otağım
Al kuşam içinden şal ister benden
Kaşları kemandır, kirpiği oktur
Feleğe karşılık oyunum yoktur
Bir kuzu bulamam koyunum yoktur
Yine de bir sürü mal ister benden
Ben bu gidişilen nereye varam
Derman bulabilmem, yaramı saram
Ne bir çölüm vardır, ne de bir sahram
Yine yüce dağdan yol ister benden
Bu fani dünyada çoktur zararım
Ne bir kazancım var, ne de bir karım
Ne bir ağacım var, ne de yaprağım
Yazın kışın solmaz gül ister benden
Çobanoğlu'yum ben iz bulabilmem
Kışın çok ararım yaz bulabilmem
İnsanlarda doğru söz bulabilmem
Yalan söylemeyen dil ister benden
<end>

<start>
İnsan dedikleri duvara benzer
Hele suvakları dökülsünde gör
Gördüğün her güzele aldanma
Saç ağarsın beli bükülsün de gör
Kara toprak insanları yoğurur
Vedası geleni bir bir çağırır
Arkası kuvvetli fazla bağırır
Dostları yanından çekilsin de gör
Demek ki dünyada olur dermanın
Birgün uyanırsın geçmiş zamanın
Bazı insan der ki ben bir aslanım
Ezrayıl peşine dakılsın da gör
Çobanoğlu kulak versen sözüne
Yazılanlar mutlak gelir yüzüne
Evde bile karı bakmaz yüzüne
Hele sırtın yere yıkılsın da gör
<end>

<start>
Mevlam emreylese gökte güneşe 
Zerresi dünyayı yakar mı yakar 
Kanber Arzu için suda boğuldu 
Mecnunda Leyla'yı yakar mı yakar
Bir yanı ışıktır bir yan karanlık 
Bazı su durudur bazı bulanık 
Kuşlar havadadır sularda balık 
Ah çekse deryayı yakar mı yakar
Çalışıyor görür müsün arıyı
O da sever çiçeklerden sarıyı
Bir ana kuş görmez ise yavruyu 
Daldaki yuvayı yakar mı yakar
Dünya aynı yerde durur ha durur
Güneşin ateşi her yan kurutur
Esmez ise rüzgar yağmazsa yağmur
Ekinler tarlayı yakar mı yakar
Aşık olan kurtulur mu sızıdan
Ne anladım gönlüm sen bu yazıdan
Bir koyun ki ayrılırsa kuzudan
Meleşir yaylayı yakar mı yakar
Çobanoğlu gündüz olur gecesi
Ne yandan geliyor bu acı sesi
Bir evladın olur ise acısı
Anayı babayı yakar mı yakar
<end>

<start>
Ben bir dua edim siz amin deyin
Cümlemizi afeylesin yaradan
İsyanımız fazla amelimiz yok
Cümlemizi afeylesin yardan
Her zaman huzurda duran aşkına
Boynunu Mevla'ya buran aşkına
Hakk kelamı güzel Kur'an aşkına
Cümlemizi afeylesin yardan
Hakk'a doğru zikir eden gözlere
Selavat getiren nurlu yüzlere
Afatını göstermesin bizlere
Cümlemizi afeylesin yardan
İsyan bizi götürüyor günaha
Çalışanlar temiz gider dergaha
Çobanoğlu el açıyor Allah'a
Cümlemizi afeylesin yaradan
<end>

<start>
Gözeller yığılıf toya gedeller
Amanat amanat yar oynamasın
Men bilirem da rıca minnet edeller
Yüngüllüf edip de tez oynamasın
Gözeller yığılıp yüze bakarlar
Al yanağa kızıl güller takarlar
Sonra söyler başımıza kalkarlar
Karakaş altında göz oynamasın
Hasta Hasan deyir ela göz yarım
Sana kurban olsun devletim varım
Demirem oynamasın oynasın yarim
Disekten aşağı bel oynamasın
<end>

<start>
Bir bağa ki rüzgar terse vurursa
Dökülür gazeli soldu diyeler
Bir güzelin bahtı kara yazılsa
Toplanıp da hayıf oldu diyeler
Eyvah ey
Yan canım ey diyeler
Olan olan bende vur
Olan bendi kaldır bende vur
Doksan dokuz yaram var
Al hançeri sen de vur
Eyvah ey sen de vur
Yandı kara bağrım yandı tunç oldu
Gezdim bu dünyayı sonu hiç oldu
Derler bu gülistan şimdi nic'oldu
Kalmadı dünyada soldu diyeler
Eyvah ey
Yan canım ey diyeler
<end>

<start>
Mevlam emreylese gökte güneşe
Zerresi dünyayı yakar mı yakar
Kamber Arzu için suda boğuldu
Mecnun da Leyla'yı yakar mı yakar
Bir yanı ışıktır bir yan karanlık
Bazı su durudur bazı bulanık
Kuşlar havadadır sularda balık
Ah çekse deryayı yakar mı yakar
Çalışıyor görür müsün arıyı
O da sever çiçeklerden sarıyı
Bir ana kuş görmez ise yavruyu
Daldaki yuvayı yakar mı yakar
Dünya aynı yerde durur ha durur
Güneşin ateşi her yan kurutur
Esmez ise rüzgar yağmazsa yağmur
Ekinler tarlayı yakar mı yakar
Aşık olan kurtulur mu sızıdan
Ne anladın gönlüm sen bu yazıdan
Bir koyun var ki ayrılırsa kuzudan
Meleşir yaylayı yakar mı yakar
Çobanoğlu gündüz olur gecesi
Ne yandan geliyor bu acı sesi
Bir evladın olur ise acısı
Anayı babayı yakar mı yakar
<end>

<start>
Birden anımsadın bunca yıl sonra
o gördüğün badem gözlü
çingene kadını
tam yirmi beş yıl....................
<end>

<start>
Rüzgara bırakma şikayet dilekçeni
yakarmalarla gelmez dünya
sen git onun ayağına
Rüzgara bırakma şikayet dilekçeni
veba sesiyle konuşuyor kahinler
yasaların dünyayı kirlettiği söy....................
<end>

<start>
Bu yıl erken bastırdı kış
yağmur yağıyor, yağmur yağdıkça seviyorum seni
kar yağıyor, kar yağdıkça seviyorum seni.
karaya vurdukça, sular dondukça
üşüdükçe, bir şeyler yitirdikçe, umudum kırıldıkça
çıkmaza girdikçe yaşam, yüreğim sıkıştıkça,
sen değiştikçe daha çok seviyorum seni.
Donmuş suda çelik tadı var
ağzımda eski tütün ....................
<end>

<start>
Seviyorsanız eğer;
Geç kalmayın sakın aşkınızı
söylemeye
telgraf çekin, telefon edin,
mektup yazın...
Uç....................
<end>

<start>
Bir şeyler kapanıyordu bir yerlerde,
belki bir kapı, belki bir mezar -
ama çatı değildi - sanki bir yangın,
tavşanların, kuşların hızından anlıyordun,
ama çatı değildi kapanan,....................
<end>

<start>
Yorgun değilim,
seni beklemekten,seni düşlemekten,geçen günlerden,
yeniden başlasam da bir başka yenilgiye.
Yorgun değ....................
<end>

<start>
Pazar günü geçmek bilmiyor
Birden bir kavak fışkırıyor pencereden
Hızla kapıyı örtüyor bir sokak
Bir kız saatine bakıyor alanda
Gençliğim, güneşim, rüzgarım benim! 
Bu çıraklık sabah akşam sürüyor.
Pazar günü geçmek bilmiyor
Toprağın alnında eriyor güneş<....................
<end>

<start>
Kaç cemre düştü yüreğine şimdiye kadar, 
kaç unutulmuş nisan var
vişne sürgünü kollarında?
Dağılıyor uyku....................
<end>

<start>
bir şeye benzetirim kendimi durmadan
tüyleri uzamış solgun kendimi
bütün kapıları açarım belki de korkumdan
o incecik kelimeler içindir bu yalnızca
kaybolur kurtarmasam uzay karanlığımda
resimler yaparım kırmızıdır sokaksız....................
<end>

<start>
-I-
Son konuk olacağım uyuyan kurşun gövdende
gözcü sudan ve terli topraktan başka
bir de yuvarlak turuncu ve asi memelerin....................
<end>

<start>
Başkaları karar veriyor senin yerine
seni bildiğini tanıdığını sananlar
seni değil sadece kendilerini savunanlar
ama ....................
<end>

<start>
[ . . ]
Karada, denizde ve havada, kutlu olsun,
yeşil gözlerde, hokka ağızda, tas memelerde;
Her zaman ve her yerde, kutlu olsun,
ömrümüzün şarapları dolarken seher vaktinde;
Senlikte, bollukta, zenginlikte, kutlu olsun,
engin göz halkalarında, mavi ve lacivertte;
Savaşta ve barışta, harp ve sulhta, kutlu olsun,
tek bir atlı, yek süvari mürur edip geçerken de;
Karakolda, morgda, mezarlıkta kutlu olsun,
şehit ve gazilerde, temsili düşman kuvvetlerinde;
Bankalarda, faizlerde, batik kredilerde kutlu olsun,
Tarabya'da, dinamizm ve konforda, Etilerde;
Eşcinsellikte, ablacılıkta, oğlancılıkta, kutlu olsun,
hakem oyunlarında, Ermeni ve Yu....................
<end>

<start>
Ey oğul yazıcı olursan
gözü gözünde yüreği yüreğinde eli elinde
inancın tadını söyle ülkemin çocuklarına
Ey oğul bir gün yazıcı olursan
kuşkunun birikmenin ve beklemenin yazıcısı
sakın masal anlatma ülkemin çocuklarına
Zaman akıp gitmekte d....................
<end>

<start>
V.
Hep yanımdadır benim kıblem:
Uyurgezer olduğum günlerde bile
geceleyin çatılarda dolaşırken.
Yalnız bırakmaz beni kendimle,
bir kez daha yitirince dönüş yolumu,
kuzeyi sorduğumda ağaç bedenlerine.
Dönüş yolu gerekmez, der sapkın dervişler,
bir kıblegâh yolunda Golgotha çıkanlara,
tabanlarının altında gizlidir dönüş yolu.
VI.
M....................
<end>

<start>
İnsan gövdesine dokunmak: 
sonsuzun gidişine
ve gözkapaklarına belleğin
sözcüklerin yerine bir boşluk koymak
hiçliği görmek: mumları söndürmek
karanlıkta bakışmak karanlıkta
Sırat Köprüsünden geçerken
Köşey....................
<end>

<start>
Bazan bir sözcük arar ozan, bekler
bir anahtar sözcük, başlamak için şiire, 
bir görüntü bazan, bir ses, bir koku, 
bazan da bir şey, bir devinim izi.
Hepsi var, hem de istemediğin kadar; 
kireç yanığı görüntüler: Lemnos, Ayios Istratis, 
üç tanık sözcük: Makronissos, Yaros ve Leros; 
sürgün ve işkence öyküle....................
<end>

<start>
İdris peygamber, terzilerin pîri,
izin ver güzel bir şiir yazayım ben de,
yaşım kırkı geçti yaşlanıyorum artık,
izin ver güzel bir şiir yazayım ben de,
"ozan" desinler bir kez ölmeden önce.
İdris peygamber, terzilerin pîri,
el ver artık kendi dükkânımı açayım,
bir kaftan....................
<end>

<start>
Yorgun değilim, 
seni beklemekten,seni düşlemekten,geçen günlerden, 
yeniden başlasam da bir başka yenilgiye. 
Yorgun değ....................
<end>

<start>
IV
(EK)
Bir eski yapı....................
<end>

<start>
Alandaki her sesin içinde bir şey arıyorum,
aşinası olduğum bir şey olmalı, bir ses çıkını, -
bir başka hayattan kıyıya vurmuş bir artığım,
kayanın üzerine çömelmiş kalıntıma bakıyorum. -
("Yerde kahverengi küçük bir çıkın arıyordum; 
bir sözcük bile değil, yalnızca bir ses çıkını,
pes perdeden, uzayıp giden, bir vınlamayla öten
"e-e-e-e-e-e"lerden oluşan bir kahverengi çıkın"): 
"Daha uzaktan kulak verip sesleri dinliyordum":
Bir yaz gecesi rüyası durmakta, kılık değiştirmiş,
dilenci halinde karşımda, bir kahverengi çıkın,
bağdaş kurup oturmuş, şaşırtıcı bir Mağribi anıtı -
taştan değildi ama bir varlıktı, kuşkusuz bir canlı,
bedeni ölmüş birkaç kez, ruhu sesiyle birleşmiş; 
bir yaz gecesi rüyası olarak durmakta, karşımda,
bir yaşama denk ses ararken öteki sesler arasında.
Şap ve kalay kokusu! Bıçakcı ustanın
bir fidye borcudur kutsal ocak hazretlerine,
tuzla demlenir çünkü aşığın cömert kalbi.
Gündüzün yüzlerce, gecenin bir adı var! 
Bir çocukluk çağı yangını, tütmekte hâlâ,....................
<end>

<start>
Benden, onlara benzer olmamı beklemeyin, 
Ve on....................
<end>

<start>
Överim, yüceltirim babamı
babasız bırakmadı beni
çünkü kendini uzun yaşadı
Hergün öldürdüler
katip masasında bazen
bazen bakkalda, k....................
<end>

<start>
Bir kenti yaşamak
ona boyun eğmektir-
sözleşmesiz, anlaşmasız-,
ne derse tek tek yapacaksın,
düşünmed....................
<end>

<start>
Atlayarak çiz dünyayı,
gerçekler söylenmeyen alanlard....................
<end>

<start>
Ev kurmak için bir zaman
tarla açmak için bir zaman
sevişmek için bir zaman
bakmak için bir zaman
görmek için bir zaman
anlam....................
<end>

<start>
Esmer elleri var sevdalımın
Uzun kirpikleri kaygılı ıslak
Saçları yüzüme değer uykumda
Soluğu derimde ürperir korkak
Esmer elleri var sevdalımın
Yorgun elleri var sevda şaşkını
Gülüşü kınını seven bir bıçak
Yaşamak yanılmak ölmek bıkkını
Yorgunsam bezginsem çaresizsem
Onu düşünürüm üzgün ve kırgın
Türkülerle avunması gibi
Yorgun bir çingene açlığının
<end>

<start>
Satın alınmış düşleri, bıkıp fırlattığınızda
Ardınıza bakmayın
Oradayım.
Ayışığında bir öpüşme düşü, 
Eskitilmiş bir kadife bluz, sim işlemeli
Ve yenilenen balayı, dantel askılı
Yaramaz işime... ben üşüyorum.
Sıcacık bir şey gereken
Düşlerime.
Yarım bırakılmış çorba, 
Geri çevrilmiş biftek ve “ihanet” yabancı bana
İnce topukları yaz takunyalarınızın
Bana kalın, yıkanmaya dayanıklı
Akrabalar kadar tanıdık bir şey gerek
Rengi de, rengi de olmalı elbet
Yıpranmışlığımı örten.
Dokunduğumda çocukluğumu düşündüren
Gençliğim gibi sırrı açıklanmaz
Kumaşlar satılmaz çarşılarınızda.
Ağrılarıma göre tasarlanmadı giysilerinizin boyu.
Bir korkuyu tanırsınız yalnız
Yaşlanmak ve bırakılmak.
Bende çeşidi var, 
Ama bitişmiyor sizinkilerle, 
Sevgiden doğuyor çoğu.
Paramın yettiği bu tezgahta
Satılan eskileriniz
Ellerim değdikçe soluk alıyor
Eskiyen siz misiniz?
<end>

<start>
Bir adım kala kör kurşunlara
Sigaramın üşüyen ucunda
Öpüşünü bıçak gibi tadarım
Çakıllar utardı sımsıcak
Sevişgen çılgınlığımızdan
Bir büyük çığlıktı ağaran
Deniz tutuştu tutuşacak
Bilenir bir çelik alabildiğine
Şimdi sevişmeyi andığımız gün
Öpüşlerimiz soğuk keskin
İnce bir sızı gibi düğün
Ellerine bir adım kala
Bir adım kala kör kurşunlara
Öpüşünü bıçak gibi tadarım
<end>

<start>
Bir su dökülürdü
Ellerin dökülürdü omuzlarıma
Sarar dürer uzağa alırdık uykuyu
Kuyu diplerinden bir kavga
Su yüzüne nasıl
Nasıl bildirirdi kendini
Kaygu
Bir su dökülürdü
Ellerin dökülürdü omuzlarıma
Sevgimiz ışır ışımaz
Bir martı kopardı geceden
Islak saçlarına, sinsi
Sevda adına ne kurulmuşsa
Eskirdi
Ezgi, ağır ve buğulu
Sarardı başağrılarımla uzak
Masal başkentlerinden
Çin'den bir şarkı düğümlenirdi:
-Ming eskici değildi ama
Yamardı her gün
Kürek kemiklerine ölümü
Sızlardı önünde
Kaderi küçük kızların
Nerde o, derdim, nerde o
Kral sofralarından
Soframa uzanan değnek
Sızlardı kürek kemikleri
Ming eskici değildi-
Çin
Hiç yaşamadığım çıplak ve yaban
Düğümlenirdi kaş çatışlarında:
-Bilmediği halde okumayı
İsimleri tanırdı
Ölüsü olan
Şu biraz eğik yuvarlak Çing
Bu gururluca çizgi Çang
Ve kan damlar gibi parlak
Şehit listeleri-
Gece böyle güzel
Kara ve yalın
Uzat sokakları
Tek bir çiçek atılsın suya
Çünkü resmi yapılmaz yalnızlığın
<end>

<start>
biz sevdayı madenlerden tanırız
sevda ile dağları delen de bizden
paslanmaz bir yürekle sev de
demir bir yüzük ver sevdiğine istersen.
<end>

<start>
Gördüm
Bilirim
Gülümser cefayla ölenler 
Yüktür cesetleri cellatlarına
Ve sevdiklerinden uzak
Mezarsız gömülenler
Gözleri yarı örtük
Güneşle dönerler
Kır lalelerine
Vay bana! 
Sevdiklerim mezarsız
Mezarlarım ıssızdır!
Bilirim 
Süsüdür saçı kadının
Uzatılır
Sevdaya, duvağa ve kefene
Örtmez aklı
Kestim örgülerimi gömdüm
Bahçeme
Duvağımın ve sevdamın
Kalsın izi
Kefenim kimbilir nerde
Değer toprağa
Ah! 
Sesim bana düşman
Uykum yabandır
<end>

<start>
En güzel uğraş bizimki 
Ustamız gür sesli yalvaç Davut 
Dağ taş söylermiş onunla 
Demir erir 
Zincir zırh olurmuş avcunda 
İnsan evcil sevdalara kapılmamalı 
Ben başeğip kadere küseni sevmem 
Sevdin mi gücün yetmeli sevdaya 
Umutlu olmalı umut ağır yüktür 
Sevdası yüreğini yarmalı çarparken 
Kıskançlık yastığa birlikte baş koymalı
Bizim ustamızın sevdası da ünlü 
Yalvaç Davut'u bütün ozanlar bilir 
Onun kadar ünlüdür umut taşı opal 
Panzehir taşı deriz biz
Yılan ağzından çıkmış derler inanma 
Aslı bildiğin çakmak taşı 
Umut gibidir ama bin rengi vardır 
Deniz vurur gibi vurur ışıltısı kiminin 
Ayışığı gibi türkü söyler kimi 
Kiminin ortasında kan görünür 
Yemen taşı der gelinler
Bak bu taşı sevmem saat gibidir 
Sevgilin akşamı renginden bilir 
Pahalıdır amatist deriz 
Geceyi birlikte yaşamalı sevgililer 
Gün batımıyla ayrılmamalı
Biz sevdayı madenlerden tanırız 
Sevdayla dağları delen de bizden 
Paslanmaz bir yürekle sev de 
Demir bir yüzük ver sevdiğine istersen.
<end>

<start>
Evliyim
İki çocukluyum
Ozanım
Düzeltirim
Çocuklarımdır
Bütün çocukları dünyanın
Evet kaygılıyım
Çocuklarım için
Korkmasınlar isterim
Çalınışından kapının
Saygılıyım kurallara
Bu yüzden kurallar
Saygılı olsun isterim
İnsana
Evet ozanım
Çocuklarımdır
Bütün çocukları
Dünyanın
.......
İnsanın insandan korkmasına karşıyım
İşte bunun içindir
Bütün yazıp
Altına imza attıklarım
<end>

<start>
Daha ümidimi yitirmedim
O dağ köyüne atanabilirim
Bu kez unutmam
Yaralar için kantaron çiçeği
Öksürüğe hatmi
Zeytin yaprağı tansiyonuma
Kırıklar için havacıva
Daha ümidimi yitirmedim
Bilirim cevap yazmasını
Asker mektuplarına
Er maaşı dilekçesini
Elektrik yoksa pil dayanmaz
Dinlerim kendimi
Daha ümidimi yitirmedim
Biri vardır kalabalıkta o köyden
Karşılıklı susabiliriz
<end>

<start>
Bilir misin bekleme salonlarını küçük istasyonların? 
Akşam saatleri, uzak İstanbul'a, Ankara'ya,
Dünya'ya birden iner karanlık. Ve üstüne sinmiş is
kokusuyla, hep geç kalırsın artık.
Uykusunu alamamış beden, acımış yağ ve
tanımadığın bir koku ortalıkta. Belli ki çoktan gelip
gitmiş posta. Ve ışık ışık geçen hızlı tren durmaz
bu aralıkta. Geç geldin.
Bir söylentiyle büyütülür herkes: "Gündönümü
şenliklerin ateşleri sönmeden geri döner
zemheri. Tipiye karışır erkenci çağla, çiğdem...
Savrulur erik çiçekleri. "Boy atamayan ahlat
yineler: "Geri döner zemheri..."
Ve tadını kalın kabuklar ardına saklar...
Kadınlar, ki yoklukları farkedilir olsa olsa. Kadınlar,
bir yazma, bir renk, bir devinim... Karıncalar kadar
olağan... Payları karıncalar kadar hayatta.
Göçerler, trenleri tanımadan. Selvisiz ve söğütsüz
bir ıssızda, katar katar gece taşları.
Bekleme salonları. Ucuz tütün, mektup torbası ve
bir öykü: cılız ışığıyla. Susuz ve ışıksız köylerin
kapısı. Dünyayı bir durak sayanlara, örnek:
"Budur payına düşen. Bekle..."
Ve gökte gecikmiş bir turna katarı.
Bilir misin bekleme salonlarını?
Gül desem gocunur musun, her gördüğüm çiçeğe.
Her dikeni gül saysam... Böyle kıraçlar varmış,
dinledim: Gül diye adlandırırmış her rengi,
Ve gül kokarmış ortalık. Sonra sevdanın
ulaşmadığı kuytularda, karasevda olmuş her
tanışıklık.
Ah, dilini anlamadığım kalabalık...
Suçludur erken açan ve erken geçen çiçek
Rüzgâra sinen koku. Yaban diye adlanır
utangaçlık. Hırsızlık yasak ama yağma helâl.
Kirletilmiş düşler, parçalanmış yürek...
Gülün morardığında menekşe sayıldığı...
Gülün tanınmadığı gerçek...
Ah, sesime sağır yalnızlık...
Güzle ballanacak dikenleri tanı. Dil buran
meyvelerden sakın... Ağuludur terle, kanla
sulanmayan ürün. El değmemiş bahçe,
görülmemiş düş hayretmez.
Ey adım uydurduğum koşu... Yorulmaz aşk...
Yetinmez aşkınlık.
<end>

<start>
Nasıl kırık dökük,
yarım yamalak, eksik,
nasıl yamalı hayatlar
geçiyor gözlerimin önünden.
Bir zanaat mutsuzluk sanki:
Öğrenip bir önceki nesilden,
onyıllarca didiniyoruz
ve kuşkuya düşsek de bazen,
sanıyoruz ki
böyledir, iyidir,
ne olacak ki başka,
budur hayat zaten.
Ya beceremiyoruz biz bu işi,
ya da becerecek bir şey yok zaten.
<end>

<start>
Ayrıntılardan arındırsam hayatımı; 
desem ki: ben Elsa'yı çok sevdim.
O kadar. Bir kapı aralandı kısaca: 
Bir başka dünyada, başka bir çağda
mümkün olabileceğini gördük aşkın.
Usulca kapandı tekrar kapı sonra.
Uzun uzun durmasam üzerinde; 
desem ki: ben Elsa'yı çok sevdim.
O kadar. Aşkın başkalarını dışladığı, 
sevdanın ille de bire bir yaşandığı yerde, 
biri bir başkasını ne kadar sevebilirse, 
o kadar sevebildim ben de işte.
Desem ki, böylesi bir dünyada, 
böyleyken insan ilişkileri
başka türlü sevemezdik zaten.
Elsa duymuyorsa artık sözlerimi, 
ne anlamı olabilir ki dediklerimin! 
Sonuç olarak yenildik işte.
Desem ki, yumuşak bir sesle, 
baştan yeniktir çağımızda her aşk.
Herkes gibi yenildik işte biz de.
İsyan etmesem, doğal karşılasam
ve ağlamayabilsem.
Ağlamasam.
Desem ki, değişecek birgün herşey, 
çıkacak aşk bireylerin tekelinden.
Ne değişir ki bizim için? Ne değişir ki? 
Baştan yeniktir çağımızda her aşk
ve çağımızın çocukları, Elsa'yla ben, 
yenildik işte herkes gibi.
<end>

<start>
İnce uzun bir iskelenin ucunda,
denize dikmiş gözlerini, kımıldamadan,
öylece duruyor adamın biri akşam üzeri.
Önünde su, arkasında kayalar,
unsurların kavşağında kalakalmış sanki.
Giderek kararıyor çevresinde suların rengi.
Ya bir gemi var bu saatlerde beklediği,
ya da sulara bırakıverecek kendini.
Öylesine ince bir denge ki!
<end>

<start>
Futbol oynuyor çocuklar Downs Park'ta.
Sırtlarında siyah beyaz, sarı lacivert formalar, 
saçları hep kapkara ve kısa.
Dalmış gidiyordum ki yanlarından, 
'Şımaykıl gibi kaleciyim lan' sesiyle
nerede olduğumu şaşırdım bir an.
Ben dönerken maç bitmişti.
Serilmiş çimenlere yatıyordu çocuklar, 
önlerinde muşmulalar, can erikleri,
kenarındaydılar sanki usulca akan bir nehrin
hiç görmedikleri bir köyünde Tunceli'nin.
<end>

<start>
Her paylaştığımız şarap şişesi
uzun bir ayindi adeta, 
birlikteliğimizi teyid ederdi.
Tanıştığımız yaz Girit'te bir bağda
durup yediğimiz üzümleri
anmış gibi olurduk her bardakla.
Şimdi de, kim olursa olsun yanımda
masama gelen her şarap şişesini
Elsa'yla birlikte içiyoruz.
Kırık bir şişenin yarısı onda, 
yarısı bende sanki: 
Keskin kenarlarını paylaşıyoruz.
<end>

<start>
Kafam tıraşlı, yeni dönmüşüm askerden, 
bir zemberek boşanmak üzereyken içimde, 
beyaz bornozlu bir kadın çıktı bir sabah karşıma.
Siyahın anlamı, gecenin içeriğiydi ıslak saçları.
Gözlerinde umut, vaat ve gizem, teninde çiğ damlaları, 
sabahın ilk ışığı gibi girdi hayatıma.
Çok gençtim o zaman. Yıllardan sekseniki.
Daha kolaydı kuşkusuz herşey o yaşta.
Anlaşılır şeydi öylesine aşık olmam o an.
Anlaşılmaz olan
hâlâ seviyor olmam onu onca yıldan sonra.
<end>

<start>
Dedemin ölüm haberini bir an durakladıktan sonra, 
babam vermişti telefonda. Babamınkini dayım.
Bu kez de işte duraklayan annem: Atakan! 
Hiç bitmez gibidir telefonda donakalınan o an!
Bir başka hışımla ağaçlar hışırdamaya başlar, 
sabaha karşı uyanıldığında o telefonla, 
temmuzun orta yerinde bu ülkede bazen
işte böyle geliverir sonbahar birden adeta.
Cılız bir haziran güneşinin sevinciyle belki, 
unutulmuş olabilir birkaç günlüğüne ama, 
böyle günlerde dank eder yine insanın kafasına: 
tüm hayatlar eksik, tüm ölümler vakitsizdir.
<end>

<start>
Her akşam, her akşam, her akşam, 
her şeyi baştan düşünüyor olmasam, 
 tartmasam baştan niye ve neden
 kaybetmeyi seçtiğimi seni ve yeniden
 yaşama fırsatım olsa herşeyi
 yine aynı yaşardım hepsini diye
 düşündüğümde bile, pişman değilken yani, 
 mutsuz olmasam, kızmasam sana ve kendimi
 suçlamasam, n'apalım desem, kabullensem, 
 anlatmasam her akşam sana olup bitenleri
 gün boyunca, silsem yani seni hayatımdan, 
 tek başıma  yaşlansam, yakınmadan, sensiz.
 Ne olur? Kaç yıldır görüşmemişiz
 Kaç kadın girmiş o günden bu yana hayatıma.
 Ne olur? Her şeyi her akşam 
 baştan düşünüyor olmasam, 
 sensiz yaşlanıyor olduğumun bilincinde olmasam her akşam
 Ve sensiz geçen her günümün 
 farkında olmasam  sensiz geçtiğinin? 
ama değerli geliyordu bana sevgim o zaman, 
 yapmam gerektiğini düşünüyordum elimden gelen her şeyi, 
 her şeye rağmen, meydan okurcasına
 olması gerekirken olmayan her şeye; 
 yetersiz, aksak, çevresindeki herşeyden etkilenen, 
 gereklerini yerine getiremeyenbir SEVGİYDİ
 Doğru.Ama gerçekti.Direnmişti her şeye
 Ondandı değerli bulmam.
 Yerindeymiş uzun etmem, zorlamam, uğraşmam.
 Şimdi de değerli buluyorum yine çünkü düşündükçe her akşam.
 Ve kuşkum olmayacak hiçbir zaman: 
 Uğrunda mücadale etmeye değer  değerli olan her şey.
<end>

<start>
İşte yine İstanbul.
Alçalıyor uçak Florya üzerine,
sağ taraf açık seçik Yeşilköy.
Kapasam gözlerimi:
Adil Abi'nin bisikletçi dükkanı,
Rone Park'ın ağaçlarında kalplerle oklar,
Reks sineması'nın kocaman ekranı,
Ekonomidis'lerin bahçesinde mangallar.
İnişten hemen önce,
uzansam dokunacam, tam uçağın altında,
iki çocuk duruyor caddenin ortasında,
atılıvermiş çimlere bisikletler.
Biliyorum birazdan Yardımçavus'ta
macera bu ya, ayran içmeye gidecekler.
Sarsılarak değiyor tekerler yere:
Yeniden yaşamaya değil bu sefer
gömmeye geldim çocukluğumu, babamla beraber.
<end>

<start>
Sekiz yaşındayken getirip manastıra
papazlara teslim etmiş babası onu.
Şam’a gidip geleceğini söylemiş.
Hatırlayan kalmamış artık nedenini,
ne zaman olduğunu. Tek bildikleri,
savaş yıllarıymış, zorlu yıllarmış,
kol geziyormuş ölüm buralarda.
“Sen biraz dur,” demiş babası ona,
“bir yere gitme, bekle beni, geleceğim.
Bu sakallı iyi amcalar bakacak sana.”
Sessiz sakin bir çocukmuş, usluymuş,
“Tamam,” demiş, “gitmem, beklerim.”
Ve beklemiş.
Aylar ve yıllar ve onyıllar boyunca
hiç kuşku duymadan beklemiş.
“Babam beni almaya gelecek.
Onu bekliyorum” demiş soranlara.
Her sabah bir mazgala tırmanıp
ovanın ötesinden ufku gözlemiş.
Çıkmamış hiç duvarların dışına.
Hiçbir şey yapmamış,
İncil okumaktan başka.
Hiçbir şey öğrenmemiş,
dua etmek dışında.
Durdurmuş zamanı.
Ara vermiş yaşamaya.
Geldiğinde babası,
bıraktığı yerden
devam etmek için hayatına.
Zaman dikkate almamış ama,
her şeyi durdurma kararını,
sevgiye güvenme inadını.
Yaşı doksanı çoktan geçmiş.
Bir daha göremeyecek babasını.
<end>

<start>
Anneannem için
"İki kızım var" dedi, "benim.
Ve ben" dedi, "onları büyüttüm.
Bundan ibarettir hayatım.
Yaşam beni kızlarımla arama
girdiği ölçüde ilgilendirdi,
tehdit ettiği ölçüde bizleri.
Olan ve olabilecek
her şeye karşı korudum onları.
Acılardan uzak tutabilmek,
hayal kırıklığından, kaygılardan,
kırgınlıktan esirgemek istedim kızlarımı.
Sormadan cevaplamak istedim sorularını.
Nasıl zorlandım ama, bilseniz! 
Harbiye, Arif Paşa Han:
Kocam askere alınabilir her an,
ülke garip, dönem garipti,
6-7 Eylül, varlık vergisi filan.
Anlayamadım, anlaşılmaz şeylerdi.
Kalın bir yorgan gibi ırkımı
sırtımda taşıdım, ısındım.
Güçlü olmalıydım. Güçlendim.
Ve başardım:
Geçirdik kırılmadan o günleri,
büyüdü kızlar, evlendiler. Kazandım:
Gerektiği gibi oldu her şey -
onlar büyüdü, ben yaşlandım.
İşte: ben, kızlarım, torunlarım.
Her şey gönüllerince mi? 
· Mutlu mu hepsi? 
Değil. Biliyorum.
Ama elimden gelen buydu.
İki kızım oldu benim
ve ben onları büyüttüm.
Bundan ibarettir hayatım."
<end>

<start>
Kuşkum yok, yalnız öleceğim
Daha şimdiden hızla,
dedem, babam, Elsa,
azalıyor sevdiklerim.
Ölümün kendisi korkutmuyor beni
- korkunç olan başkalarının ölümü -
fakat bir başıma ölmek, nedense,
kanımı donduruyor düşündüğümde.
Anlamsız bir çaba ama, iki dilde yazıyor
ve üç dilde konuşuyorum insanlarla.
Ve olmasa da yanımda duyacak kimse,
üç dilde sayıklayacağını ölüm döşeğimde.
<end>

<start>
İlk geldiğim gün on yedi yaşımda İngiltere'ye
Victoria metrosundan çıktığımda günışığına,
Batılı bir seyyahın onaltıncı yüzyılda
ününü duyduğu İstanbul'u ilk görmesi gibi
görsel ve hissi bir karmaşanın ortasında
bulduğumu anımsar gibiyim kendimi.
Ne cesareti vardı bende o seyyahın oysa
(uçağa atlayıp dönmek istemiştim o anda) ,
ne de ne denli küçük, ne denli bir örnek
olduğunu biliyordum henüz dünyanın
(o gün şaştıklarını ilgimi bile çekmiyor artık) .
Bakakalmıştım bir süre öylece insanlara.
Bir de çıkışım var ertesi sabah yurttan sokağa:
ne dil yabancıydı bana, ne kıyafetler,
ne de kentin ortasında kıvrılıp giden o nehir.
Ama ben yabancıydım hepsine, ben, Roni,
tek bir bilen yoktu bunca insan arasında beni.
Bilen yoktu doğduğum evi, gittiğim mektebi.
Yalnızlık bilmemesidir Attila İlhan'ı kimsenin.
"Köprünün Ortaköy ayağı bitmek üzere galiba"
diyememektir yalnızlık kimseye içkiliyken.
Mektup beklemeyi çok çabuk öğrendiğimi,
aşık olmaktan kaçındığımı çok uzun zaman,
olunca hep hata payı bıraktığımı unutamam.
Bir keresinde bir bardak dolusu viskinin
oturup yanına, içindeki iki parça buzun
eridiğini seyrettiğim aklımdadır, sıkılmadan.
Buzların erimesi gözle görülür bir süreçmiş,
bilmezdim, direnir gibidirler önce bir süre,
hızlanır sonra yenilgileri, teslim olurlar adeta.
Kaç kez ramak kaldı acaba havlu atmama? 
Bir bir benden uzak öldükçe sevdiklerim
neler anlattığımı ben bilirim odamın duvarlarına.
Derken anlaşılan hep bunlara alışmış olmalıyım da,
Alışamadıklarımı bir yerine atmışım ki beynimin,
Beni rahatsız ettiklerinin farkında bile değilim hala.
(.....)
Zamanla her şey kolaylaştı kuşkusuz ama,
bilmem ki, ne pahasına? Merak ederim bazen.
Kaybettiklerim çok mu kazandıklarımdan acaba? 
Şimdilerde artık ne heyecanlandırabilir beni? 
Dayanamayacağım bir özlem var mı örneğin? 
Hiç yaşamamış olduğum korku kaldı mı?
Neler vermezdim, tanrım, şimdi
bir kez olsun yeniden yaşamak için
heyecanlı bir maceraya atılır gibi
Victoria metrosundan ilk çıktığım o anı!
<end>

<start>
Üç gündür okuduğu romanın
son sayfasını özellikle yavaş okudu,
gülümseyerek bitirdi. Yerinden kalktı,
kitabı özenle raftaki yerine koydu.
Oturdu, ağır ağır bir sigara yaktı
- çoktandır.azaltmaya çalışıyordu -
içkisinden bir yudum aldı, gerindi,
esnedi, adamakıllı yorgundu.
Okuduğu romanı düşündü biraz.
Yeni biten onyılı gözden geçirdi,
doksanlı yıllarda neler yapabileceğini,
artık neler için çok geç olduğunu tarttı.
"Her şeyi yapabilirim, tüm kapılar açık hala.
Fakat bir akşam, on yıl sonra, yine bu odada,
yine bu soru, yine bu cevap... "
Telaşsızca tırmanıp pencere kenarına sonra
kendini bir yaprak gibi boşluğa bıraktı.
Telgrafçiçeği / Toplu Şiirler
<end>

<start>
"pil takacaklarmış" dedi, "kalbime
bir dönemi daha ömrümün
kapanmış olacak böylece
ne futbol artık ne güreş ne dağcılık"
"cemil" dedim (çocukluk arkadaşım
doğumu benimkinden beş gün önce) 
"ne güreşle ilişkin var ne dağlarla
ne de bir topa vurdun bunca yıldır bir kere"
"olsun" dedi, "önemli olan o değil ki
ya yarın birden canım çekerse? "
<end>

<start>
Tu vois, je n’ai pas oublie
La chanson que tu me chantait
Bana Elsa’yı anımsatanlar
anımsatmayanlardan daha az.
Kaçınılmaz.
Paylaştıklarımızı değil artık,
paylaşmadıklarımızı farkediyorum.
Öyle çok ki artık “Bak, bizim şarkımız”
diyemeyeceğim şarkılar her duyduğumda.
Okuduğum her kitapla
bir yenisi ekleniyor tartışmadıklarımıza; 
yeni keşfettiğim lokantalar, gittiğim kentler,
geceyarıları aklıma gelenler.
Paylaştıklarımız kadar paylaşmadıklarımız da
önemli bir yer tutuyor ama hayatımda.
Anlamsız değilmiş ucuz duyarlıklar.
Farkediyorum çünkü “bizim” olmayan şarkılar.
Farkediyorum hâlâ.
<end>

<start>
Ağlamalıdır ayrılanlar ayrıldıklarında.
Her ayrılık kanıtıdır çünkü
o bitmez arayışımızın
boş çıktığının yine.
Ağlamaya değer.
Ağlamaya değer.
Biliyor olsak da çünkü
bulamayacağımızı aradığımız sevgiyi,
bulduk sanırız bazen – insanlık hali! – 
ve ne denli derinse yanılgımız,
ne kesinlikle eminsek bulduğumuza,
o denli değer ağlamaya.
Yalnızlığı yeneceğimizi sanırız çünkü,
bir kişi var sanırız ki bir yerde,
tüm küçük ve büyük yenilgilerimizi
anlamsız kılacak sevgisiyle.
Kanıtlandığında yine onu bulamadığımız,
ağlamaya değer.
O kişi değilmiş ayrıldığımız,
yokmuş böyle bir kişi –
farketmez, değer ağlamaya; 
biraz daha sevgisiz,
biraz daha zor olacaktır artık hayat.
Ağlamalıdır ayrılanlar ayrıldıklarında.
<end>

<start>
Bir siyahüzümün soyması gibi kendini
geldim – al.
Sevmeni istiyorum beni:
tamamlanmamışlığımı sorgula, kına.
Yorgunum, azımsa yorgunluğumu.
Kırgınlığımı yer, önemset boşladığım şeyleri.
Kuşkulandığımda, doğrula kuşkularımı,
yatıştır sonra, insancıl kıl beni.
Korkuyorum, onayla korkularımı,
Birlikte direnelim sonra.
Bir siyahüzümün soyması gibi kendini
geldim. Üstlen,
büyüt beni.
<end>

<start>
Gün boyu koltuğunda
sere serpe yattıktan sonra
akşamları gelir köpeğim bazen
bilgisayarın başındayken ben,
başını dizime kor, bana bakar.
Okşarım biraz, gider yine yatar.
sevilmek istemiştir besbelli
bilmek istemiştir sevildiğini:
Gelir, aradığı güvenceyi alır.
mutludur artık, uyuyakalır.
Nasıl da vazgeçilmez bir duygu:
kendimizi yalnız hissettiğimizde
bir an her şey biraz ağır geldiğinde
bilmek yanağımıza dokunacak bir el olduğunu.
ve ne kadar kolay sanıyor köpeğim bunu!
<end>

<start>
Yüzüme dokunurdu Elsa.
Oturmuş ben kitap okumaya çalışırken.
Metroda seyrederken karşımda oturanları.
Denizden çıkmış rüzgarda üşürken.
Elsa yüzüme dokunurdu.
Rahatsız olurdum ben.
Tıraş olurken dün aynanın karşısında
Aklıma geldi birden.
Duyar gibi oldum parmaklarını yüzümde,
Yanaklarımda, dudaklarımda.
Düşündüm de sonra,
Üç yıl olmuş; 
O yüz başka yüzdü,
Bu yüz başka...
<end>

<start>
bir aşk başka bir aşk içindir
bilemediniz
dilinizin dutuna
kirazına gülüşünüzün
korkuluklar dikilmiş
işte gördünüz
yanımlı aşkları yansılıyor
kaçamak bir yağmurla
azcık ıslanıyor sesiniz gülüşünüz
bu bir çağrı değil
tut ki geldiniz
susamış bir düşü
kandırabilir misiniz
insan boşluğu bu düştüğüm
belki umarsız, ama yalnızca siz
denizimin üstünde
unutmayı ansıtan
tek bir gemi gibisiniz
<end>

<start>
bu gece susmaya gelsem sana
sıcak bir düşün terine
ayaz yedim bütün gün
bana şarap versen
kırmızı pembe beyaz
içimde küskün bir çocuk var
usulca örtsen üstümü gözlerinle
<end>

<start>
seçeneğin kaçsa saymadım
ne hepsi ne hiçbiriyim
bekleyemem o savsak arayışı
çizdim adımın üstünü
gidiyorum çocuk
belki bir mevsim
belki bir yıl
-daha çok değil-
gölgesi düşer kirpiklerime
saçma bir soru oluşumun
taşımam artık şiirini
yalnızlığımın cebinde
okumam çocuk
gün gelir dostlarmeclisinde
saklanmış bir şarabı içer gibi
yudumlarsam delişmen öykünü
ağışır gönlümden yıldırımlar
yine gider kırılır paratonerinde üzgünün
bulanır avuçlarımdaki çağlayık
dökülür parmaklarımdan çocuk
<end>

<start>
köprülerdeyiz
sözü soyunuyoruz ırmaklara
artık yalın'ız
yalnızca ben ve adın
arınınca bulur yazarım diyor o
belki su olur diyorum ben
denizle buluşur yadsır bizi
dokunsak köpüğüne
yanar elimiz
belki güneşsiz derinliğinde okyanusların
bekler ve sınar bizi
buluşur buluşmaz
ayrılığımızın adı bulut
dirilik, ayrı çiçekler
sen kızıl bir diken
ben gelincik
seviniyor adın:
su olsun
su
<end>

<start>
azarlandı yıldızlara konmaca
koptu ipleri salıncakların
dil-ihanetten söylenceler dinledi çocuk
gözkapaklarında karabasan ağırlığı
sessiz titremesiz üşümeler
havası çürümüş bir kovukta
akrep yılan yengeç
öptüler sırayla
boynunu bileğini
-hangi imgeden içirsem uçamıyor
bir kanadı kırık kuşum
son çare
içimdeki uçurum
<end>

<start>
zaten sökülmüştü manzaram
aman olsun girdim koluna
her yere gider oldum
ben durdum yol yürüdü
koynuna girer oldum
uzandım yüzünün mağmasına
kavruldum tüttüm ey
ince bir hâl oldum ben gövdene
bir bir çözüldü göğsümdeki düğümler
oh! çağıldadı her gözem
ırmaklar buyur edecek kadar
içim varmış benim meğer
amaan! dedim
iyi ki sökülmüş manzaram
<end>

<start>
rengini aldatan bir beyazla yakaladım seni
demek sen de katıldın
bulut olsam yağmasam korosu'na
sonrası zorba bir ayaz, inanamadım
kaldı mı şimdi şarabımız
ödenmemiş bahar borçlarını utanır kirpikleri
bir magma sabrı öğrenir canlarda
öle öle bitirirler ölümü
açıp yeniden okudum:
derinim varmış çekilecek
yokmuş köşem
dünyalıymışım
kendi yörüngemde
ve insanı dönen
çünkü aşkı bilmişim
çizdim altını
meltemi olur mu kör koyakların
acı tortulardan şiir yontabilir mi
elleri var mı rengini aldatan beyazın
<end>

<start>
anneme
çiçeğinim, küçücüğün, kınalı
saçlarımda uzar mı aşkın tel tel
göz kırpmamaca oynuyorum güneşle
arasındayım sıcak buğulu bacaklarının
çok değiştim kirli sarıyom
yazmaca yanmaca oynuyor büyüyorum
yolu kesilen karınca telaşımdan tanırsın beni
saçlarımı sandığında uyuttuğun gün
enseme düşen gözyaşından
kürek kemiğimden kalçama doğru
ayakizlerimizi kapatmaca oynuyor kar
sivri dişli bir kara tarakla
savruluyor sessizliğim
portakal kabukları yapıştırayım alnına
ağrın diner belki uyursun
gittiğin gün
yeşil, kakmasız bir sandıkta
korkuyla uyanacak çocukluğum
<end>

<start>
ıslak gözlerine bakıp durma harflerin
deli olurmuş sevdaların ahengi
bir ayağı öbüründen habersiz zaman
mektuplara sığınan gezgin mülteci
olacaksa kuş yaygarası olsun diyor
nasıl olsa bütün sorular hancı
sesimi çarpa çarpa yıkadım yüzümü
tefsirimi yarım bıraktım malum hikayelerin
orta boylu bir yanlış bırakıp hayata
gidecekmiş, gitsin
taze salkım olsun eski şaraba
çıplak kalsın kokusunda gömleği
yakışmıştı oysa, sayfaları akşamın
her anını giyinen yalın zamana
yazdı, derken pat kasım
evet, sıradaki dilekçi
zaten acı tüterdi ısmarlanan sevinçler
üzerlik üzgünüydü kırları çocukluğun
en kaba kahkahasını atsın hayat
şiir adını kaybetmiş her yerde
dargınım gömülen kitaplar kadar
<end>

<start>
Batıyormuşum da
Batmışım
Bir uzak maviye
Limanımmışsın gibi sen 
Gelemeden sana
Böyle batık batık dururken 
Özlüyorum işte
ÖZLEMEK bu ya...
<end>

<start>
çatlağını çatlağıma dayadım
uğultumuz artık en çatlak
uğultumuz artık en şehir
tuvalet bir de seninleyken gurbet
bekleme canım, içeri gir
bronşit çatlağından bak ne güzel kıkırdıyor sesimiz
tirim tirim titriyor ay, Didem! 
parasız zengin olduk kız.
bakır bir gül taktın ya parmağıma
parmağımı öptüm uyudum
gülsuyu pencereli evlerde
esneyerek uyandı çocukluğum
unutmadım, senin çarşafın kalpleri şiir
sabah olunca söz, ben de uzun bir şiire çıkacağım
okaliptüs, karabiber, mimoza...
açanı solana takacağım
senin 'bayım' dediğin var ya
işte onun gözüne itüzümü pırtlatacağım
Didem! 
ben arada bir gülüyorum kız.
<end>

<start>
mor imgeli deli pardösümün altında
çıplağım, usulca açıyor sesin düğmelerimi
önce o öpüyor omuzlarımdan
adın kapatıyor dudaklarımı
içime eriyor gitmek
mor imgeli pardösüm düşüyor yere
çırılçıplak sarılıyor belime sesin
koşuyor koşuyor yetişemiyoruz ırmağa
<end>

<start>
Ne güneş yüzü gördüm, 
Ne de gökyüzü
Derde düştüm heder oldum, beter oldum ben
Laf anlamaz söz dinlemez oldu gönlüm
Dağlar sevdamı atamadım ben
Dağlar atamadım sevdamı, dağlar atamadım sevdamı
Dağlar sevdamı söküp söküp atamadım ben
Güne gün ömre ömür
Gün olur gece çürür
Tomursuklar ne çiçekler ardın sıra yürür
Laf anlamaz söz dinlemez oldu gönlüm
Dağlar sevdamı atamadım ben
Dağlar atamadım sevdamı, dağlar atamadım sevdamı
Dağlar sevdamı söküp söküp atamadım ben
<end>

<start>
vakti seherde 
açılır perde 
düştüğüm yerde
derman sendedir
düşmüşüm kaldır
mihnetim oldur
ağlarım güldür
derman sendedir
benim biçare
kaldım avere
yürek pür yare
derman sendedir
nefs-i zalimi
gözle halimi
sundum elimi
DERMAN SENDEDİR
<end>

<start>
Gökyüzünde bulutları ayırmıştım
Berraklamıştım
Göğe az, toprağa çok bakardım
Derken geldi Hayyam
ve Hayyam
ve Ben
Bizce muhteşem
o insan yarası toprağı
şarap döker, öper ve tepelerdik
Hayyam…ustası işin
Derdi yok sonu bu gidişin
İyiydi, muhabbetimiz bitti
Arada uçurum yarık
ve derken o denli
çıkageldi
bir kıçı kırık
ensesi benli…
<end>

<start>
Bak ne hale geldim senin elinden
Sen benim başıma neler getirdin
Kurtulamaz oldum elin dilinden
Sen benim başıma neler getirdin
Şirin idin cefa çektirdin cana
Cefa çektim sitem ettim sultana
Bunca zulüm çile zordur insana
Sen benim başıma neler getirdin
Ne meşkin çekilir ne de hasretin
Bunca zulme nerden gelir kudretin
Çok çektim de bu bitmeyen zahmetin
Sen benim başıma neler getirdin
<end>

<start>
Hayat
Peki öyle olsun hayat..
Zannetme ki pes ettim.
Kilonu tartarım kilonu.
Satarım kilonu da,
bırakmam onuru
Haziran 1992
<end>

<start>
Gel ve şimdi yaşa
bu yüzyılda
oo… sen var ya aptal Şekspir,
zannettin ki, söylediğin çok şey
“Olmak ve Olmamak”
şimdi hiçbir şey..
03.03.1979
<end>

<start>
Dağların duman olduğu
Suna? ya mı söylene? 
Suna kimdir yahu! 
Suna nedir? 
Hangi turnayı gözünden vurmuşum da
haberindedir? 
Ben ki kaf dağını
ankaya paç etmişim
Kuşum sekmez
ve de bülbüle
haracım sökmez
Mayıs 1992
<end>

<start>
Güneşe gel sevdiğim
Güneşe
Gel kurtul
Ey akıl veren
Tut tutabilirsen
sevdalan sevdalanabilirsen
ve hangi kainatsa
o her şeye gücü yeten
tut beni oraya götür
Olayım gücü yetmeyen
10 Mart 1992
<end>

<start>
Yüküm bulgur değil Yunus,
yüküm yürek..
ve hiçbirini incitmeyerek,
bu yolda olana
çığ düşmez diyerek,
görmeden dost eşiği
ve nasıl sallarsa
ana yavrusunun beşiğini,
nenni nenni
öyle…
<end>

<start>
Şair olsam gelsem sana
Şiirler türküler söylesem
Zenci dişi aydınlığı alnında
Ve kestane gözlerinde bakışım
Akşam olsam gelsem sana
Uyusan ben de uyusan
Usulcana öpsem seni
Aşıkcana kucaklasam
O seni gülüm o seni
Kirpiklerin gözleri
Kucaklaması gibi
Kucaklarım seni
<end>

<start>
Zaman yerinde sayarken
Ben niye tükenmişim
Gözümde yarim canlanmış
Gülmeye üşenmişim
Heveslerin kursağımda
Umudum gözümde kalmış
Gündüz bana gece olmuş
Karanlığa bürünmüşüm
Sevdam gecemde ışık
Sevdan bağrında ateş
Hasretinden divaneyim
Etme eyleme güneş
<end>

<start>
Güle yel değdi güneş olursa
Cana ten değdi ateş olursa
Oy beni beni beni kanlar otağı
Oy beni beni beni dertler ortağı toprak
Bir bak şu göğe umut doludur
Bulandı kana zulüm yoludur
Oy beni beni beni kanlar otağı
Oy beni beni beni dertler ortağı toprak
<end>

<start>
Gün olaydı tan olaydı
Gittiğin yer Van olaydı
Yattığın yer han olaydı oy oy
Gün dolandı dağı taşı
Dinmiyor gözümün yaşı
Dağın başı duman duman
Zalim gurbet vermez aman
Gurbet elde hayli zaman oy oy
Gün dolandı dağı taşı
Dinmiyor gözümün yaşı
<end>

<start>
Ne çok dizem vardır sana,
Ne çok tezenem.
İçim sızlar
Ta ucu burnumun,
Bilemem…
Sanki terzide daha
Kısa pantolonum dikiliyor…
Topum patlak..
Ellerim bana kıllı geliyor,
Ayaklarım çirkin.
Lakin…
Sakalımı çok seviyorum,
Büyümekten nefret ediyorum.
Tanıştım tanışalı
Kanıma girdi
Vesselam azizim.
Beni mahvetti
Neyin nesi.
Kulağımda
Beşiğimin bozuk sesi..
<end>

<start>
Bu gece
ben giderim resmim kalır,
belli ki bir hevesim kalır,
gözüm arkada kalmaz,
Seni göresim kalır..
Sesim kalmaz,
sözüm kalmaz,
yarım kalır bir öykücük,
bozulmuş bir tılsım kalır.
Güze ulaşır vakit
kurur dallar,
ayaz kalır…
Gece çöker baykuş öter,
yaşanmamış bir yaz kalır.
Söner içimdeki yangın,
direnen kımıl, göğ ekinler,
açar güneş,
mevsim ilkbahara döner,
yemyeşil bir tınaz kalır.
Alacak renkler susar,
ortada tek “beyaz” kalır.
Çürür düzen zulüm biter,
kar altında gülüm biter,
vakit ulaşır yolum biter,
birde yasak? adım? kalır.
Toplatılır yazılarım,
yakılır dizelerim,
kurutulur gözlerim,
geride genç ölüm kalır.
1990
<end>

<start>
Toprağı
ve hayatı,
sıkı tutmalı bileği.
Hele seni…
Çürük toprağımın
solmaz çiçeği…
<end>

<start>
“Yarin yanağından gayrı her şeye ortağız”
Örneğin işe bak, ne cömertiz…
Bin yıl önce, düşününce
komünmüşüz kendimizce
Ne demeli bu herife? 
Bu cömertlik bu felsefe…
Sahip çıkmak ileriliktir
ve ki tarih lastiktir
Çekmeli, yorumlamalı
Dur, dur…
Evet, evet
Buldum, neden olmamalı? 
(benden, duymuş olmayın) 
ibneler,
Bedrettine sahip çıkın
(sizi kayırıyor…)
<end>

<start>
böyle yalnız böyle iyi
bir öyküyü yeni baştan okur gibi
yeniden başlar gibi denize
ama hiç bilmediğim bir denize
yeniden başlar yeniden okur gibi
derindeki sözcükleri
bana bir kazma bana bir
bıçak. suyu ikiye bölüp boğacak
bildiğim tüm öyküleri
böyle dilsiz böyle iyi
ölsem öldüğüm bilinir, kaldım
kapılar üstüme kilitli
gövde mi tin mi öykünün kirli mendili
bana bir kazma bana bir bıçak
bendeki uçurumu rüzgara bırakacak
uçurum dedim de bir avuç kum
hiçbir rüzgara bırakamadığım
iyiyim iyiyim iyi
bir öykü gibi başı sonu belli
hayatın kırık sandalyesine
yerleştirip sözcükleri
kurguluyorum evreni
böyle yalnız böyle suskun böyle iyi
gömdüm mü bir de sözcükleri...
bana bir kazma bana bir bıçak
konuşsam annem uçurum doğuracak
<end>

<start>
insan ne zaman alışır hayata 
baba?
yağmurun değdiği her yerdi yüzün
seni sordum da irkildi toprak
ölümü bildim, büyüdüm
çocukluğum mevsimsiz bir leylak
bir yelkovan gidişi
bir akrep
yürüyüşü
ötesi iyilik, güzellik...alıştığımız
bir yarayı sarıp sarmalamak
gecikmiş sözlerin ağırlığı heybemde
bir karanfil, solgun, öyle
kedere bulanarak
nasıl dökülürse
döküldü toprağına sözlerim de
söküp nallarını atların
koşturmak gibi karanlığın evine
öldün. yokluğunda
varlığı bildim
insan nasıl alışır içindeki cam kırıklarına
baba?
<end>

<start>
kalkıp bir ağacı suluyoruz ellerinle
yağmura bakıyoruz  -hep yağıyor-
pirinçhan'da bir gramofon
                      -beni kör kuyularda...
ellerin öylece duruyor masada
kuyum ustası ellerin
bir şunu unutmuyorum
gülerdin, şenlenirdi bahçelerim
ben alıp ellerini uzaklara gideyim
ardım sıra kambur cüce
çevirsin çemberini
alıp gideyim ellerini...ellerinin
tenimdeki gül dövmesini
kaç kış uyudum, unuttum
karlar nasıl erirdi soğuk göllerde
paslı dilim ağulu dilim kekeme
çamaşır günleri kapı önleri sevişmeme 
saatleri evlerin, bir peygamber çiçeği
ağzında yarım bir cüzle
beni ezberle, diyor, beni ezberle
bir bunu unutmuyorum, bir de
parmak izlerini,ateşler içinde
kaç vurgun kaç hastalık
ölmedimse, telkâri gümüş
ellerin, işlediği için
            bir gül
            bir daha
            köklerime
bir şunu unutmuyorum
aşk engüzel yenilgi
ellerin değince denizlerime
<end>

<start>
geldiğim yol ateş ve taştan
harcı yeryüzü bir yaşamak yalanı
geldiğim yol, sil baştan
al bu kızıllığı bir kuş uçuşu
al bu kızıllığı bir dağ geçişi
al ve sına kalbinde
bir derenin çağıl çağıl akışı
ben bunları kendime
söyledim, dilimde bir kesiğin
yıllardır kanayışı
dur, gitme! bir tek kurşun
sekip duruyor kalbimde
yarım, diyorum. yaşamak diyorum
orman ağlar mı, gördüm diyorum
ölü bir balerin ağaçların dibinde
dur, gitme! bir tek kurşun
sekip duruyor kalbimde
buzlar çözülüyor ve suyun kiri
tenimizde. kaygan, soğuk
bir yılan süzülüyor, susuyoruz
nicedir yanmayan bir madenci feneri
gibi eksiliyoruz
şimdi gece açık bir yara, ya da
ıssız bir lunapark hüznünde
ölü bir balerin süzülüyor yeryüzünün kalbine
dur, gitme!
<end>

<start>
sıradan şeyler olup bitiypr, dünyanın
her yerinde.ağacın biri esniyor
toprak geriniyor.gün
süzülüyor evlerimize
kap kacak börtü böcek naftalin
elbise dolap bana mısın demedin
ağacın esnemesi olağanüstüdür
şehvetle açılmış ağzından, gökyüzü
                                             görünür
gerindikçe toprak,günün omuzlarından
                               yıldız tozu dökülür
eşiğin kapıyla sevişmesi olağanüstüdür
anahtarın dönmesi kilidin inlemesi
pencere pencere olduğunu bilir, ordan
bakınca görünür dünyanın gözleri
ya şu gemi...yelkeni ak, ne ülke ne bayrak
(deniz yok ki gemi nasıl yol alacak?)
(gemi için bir düş deniz...kurulacak!)
'ben bu derde hande derman'
dedim, aşk
dedi, yalan
dedim, giden kim,neydi kalan
uyandın gibi bir sabah, kuşlar
havalanıyor dünyanın çatısından
bir yaşamaktır dövüp durdu kıyıları
                         ayağını değdirmedin
onca savaş onca ölüm onca kin
                           bana mısın demedin!
<end>

<start>
işleyerek kalbimi
henüz yazılmamış şiire
karanlığın dudağında gülümseyen gül
gibi girdiniz
              ....bir çocuk ağlıyordu
                   sesini arayarak
şafağın en tenha yerinde
çizilmiş gelincik miydiniz
rengi düşmüş kalbinizin
kırgın sözcüklerine
biçtiniz tülünü yalnızlıkların
akarsuya düşmüş iki yıldız
gibiydi gözleriniz
mevsim nar çiçeği göğsünde
bahardı kaldıran duvağını
elleriniz sevinci tutuşturan köz
ateşlerle girdiniz bu kuzey ülkesine
               ....bir çınar soluyordu
                    yitirilen her güne
                    ağıt gibi dökülen
<end>

<start>
emrindeyim komutanım iç savaş bitti 
kalbin bütün burçlarına siyah bayrak çekildi
ne tuhaf böyle yaşar gibi yapmak 
konuşur sevişir gülüşür gibi 
ne tuhaf, yaşarken kendimizi dışarıda bırakmak
kırmızıdan evler yapmak kiremitler çatılar 
üstüne kırmızı tahta bir kuş kondurmak 
ama hiç ıslık çalamamak ne tuhaf 
ormanı sevmek ama ağaçtan korkmak
inceydim ipektim makes bilmedim 
derimi böyle dilim dilim... kim?
ne tuhaf hem fail hem kurban olmak 
üstelik olay yerinden uzaklaşmamak ne tuhaf 
hem üzüm kalmak hem şaraba inanmak
............. 
emrindeyim komutanım. ikinci bir emre kadar 
ertelendi hayat. iç savaşsa 
sürüyor hâlâ. halbin sınır boylarında 
kan revan içinde bir provada 
giyiyorum kostümümü. geciktimse bağışla
buradayım komutanım kıyamet taburunda
<end>

<start>
kışın soğuk dudaklarıyla öptüğü gece
örtsün üstümüzü. kar
gibi geçsin içimizden hayat
suyun diliyle sevelim birbirimizi
ağacın dala söylediğiyle. şehir
rüzgâra tutulmuş şemsiye
“denize bakan evler gibiyim seninle” dediğim bir adam vardı
denize açıldı. ben ondan açıldım. bu mercan adaları
boynumdaki bu beyaz halka ondan…
o beni ilk halimle öyle heveskâr
su gibi taştan taşa öyle
tozumu toprağımı sile süpüre
bildim aşk tekinsizdir. o sustu dağların gösterdiğiyle
bir ayaklanma gibi sevişirdi
ve içinden geçtiği her kelime
bana dünyayı gösterdin diyen bir adam vardı
bir güzelliğe açıldı. bu ışıklı sabah bu durmadan öten serçe
ve bu yangın yeri dumanı tüte tüte
öyle amansız bir gitmek
içimizden kalmaları geçire geçire
bu bahçeden geçilmez iki gözüm sevdiğim
diyen bir adam vardı. ben o bahçeden
geçtimdi ellerim ayaklarım
bir zorunluluğu sürükleye sürükleye
dinledim ağacı toprağı ve çimeni
ansızın kar…ve kışın soğuk dudaklarıyla
toplayıp kaldırdığım kışlıkların arasında
unutulmuş bir yaz gömleği gibi parıldayan ay
çatımızdır bulutlar diyen bir adam vardı. bulutlara götürdü beni
ve bıraktı baş aşağı hazırdım düşmeye
kendimden ve birikmiş her şeyden
ne varsa ağırlık yapan boşaltılmış bir ev gibi
kırık dökük eşyalar arasından
döne döne … meleklerin unuttuğu bir güne
düştüm… düşmek
söyledikçe can yakan bir şarkıyı
hiç durmadan içinden geçirmek demekti
buraya melekler hiç uğramadı
buraya melekler hiç uğramadı
<end>

<start>
diyor ki, buhurunu yitirmiş
tütsüyü kim, niye…? 
sentetik çiçekler konvoyu
masumiyet şarkıları söyleyerek yürüyor
bir morgun soğuk sessizliğiyle bakışıyoruz
şişmiş cesetlerin moraran görüntüsüyle
öyleyse niçin şarkı söylemeli hâlâ
ölüler kadar sağırken kalabalıklar da
diyor ki, avını gözlemekten yorgun
avcılar dolaşıyor ormanda
mümkün mü koyup başını uyumak
bir ağacın omzuna
bak bunlar cezayir menekşesi
güneşe bakmanın gözleri
bak bunlar yediveren gülleri
kendi külünden yeşermenin bedeli
de ki, buğday tarlasından geçip giden rüzgâr annesi
unutturmaz şarkı söylemenin güzelliğini
bıçak yemiş dalı hüznüyle söylenir
avcının kanlı gömleği
<end>

<start>
akşamdı 
……………. 
bir bulut sesini yanı başıma bıraktı
senin huysuz gövden 
avuç içlerin göz bebeklerin 
bir ağacın altında çekilmiş resmin 
uyuduğunda bir nehir 
yer değiştiriyormuş gibi bir yandan 
bir yana dönmelerin
akşamdı 
……………….. 
bir yaprak bir yaprağa 
değmese kopacaktı
bir el pencereyi açtı 
bir el kapadı
aynaya sır gerek, dedi kâtip 
bakıra lehim 
ölüyorlar, yaşamadıkları gibi 
öyle kalabalık… hadi gidelim
binlerce çakıl taşı 
sesini yanıbaşıma bıraktı
sesin, aynalı çarşı…
SONSUZLUK ve BİR GÜN / EYLÜL-EKİM 2005
<end>

<start>
karın kapattığı yollara bakarken 
sen gitmekten söz ediyordun 
ben çemberin dönüp aynı yere gelmesinden
bak burası kaldığım yer; kış manzarası 
           aşk dediğin kardan adam 
           su içmez güneş yemez at çiğnemez 
bak burası kaldığım yer; kalbi kar 
            kaldırmayanlar giremez
ben sende neleri... 
            fırtınaya tutulmuş yelkenli 
            çarpar gibi kabuğuna dünyanın 
            paramparça ruhumdan dökülenleri
ömrümce çalıştığım hayali 
            ayağım eşikte kulağımda deniz sesi 
            taş kırıcılar geldi duvar yapıcılar 
            öğrendim kirli duvarlara kara kalem hayatlar çizmeyi
doğurdum doğruldum yoruldum 
ben sende neleri...
unuttum!
Kocaeli Şehiriçi, sayı 49, 2007
<end>

<start>
kandan kına yapmışlar 
ellerine yakmışlar 
dünya denen gelini 
duvağından asmışlar
biz şimdi aşktan Burka 
aşık olup bir yıldıza konmaktan 
gülün yaprağından, öpüşmenin tadından 
nasıl...?
Adın neydi Burka? 
koynunda patladı patlayacak bir bomba 
gibi uyurken oğlun, şafakla 
kandahar ve mayvan ve herat 
memelerinde on yılların irini 
akarken, yaralı atların ölüme terk edildiği 
yataklarda bir kez daha 
ikiz kulelerin tozuyla, sevişmesiz 
uyanırken, Burka...
kat kat çarşaflar gibi serilmişken hayat 
sen acı katında yok katında 
ölürken, nasıl, Burka...?
kalp yerine bir kilidi taşımaktan 
yorgun adamların gövdesini taşıyan
kardeşim, buraya nasıl... 
mızrak ucunda oğullar ve kızlarla 
yürürken dünya 
avutayım seni hangi masalla
bir tas çorba bile değilsin açlar sofrasında
kurtlar uluyor Burka 
koynundaki oğul koca oluyor 
kabil ve kandahar ve incirlik 
ve new york Burka 
kasıklarında geziyor
dokuz ay dokuz düğüm öldün 
adın bile konmadı Burka
senin kanındır akan dünyanın tüm sokaklarında
(Dünya Tutulması adlı kitabından)
<end>

<start>
iki omuz arası uzaklığında
dönüyor dünya. elinde sır kovası
masallar eksik çocukları uyutmaktan gelmiyor
uzamıyor saçları bozkırdaki ağacın
kuşların kursağında kalmış bir mektup gibi
kurumaya durmuş damarı yaprakların
düşhanem düşüşhanem kederim
kendine çarpa çarpa sendeleyen sözlerim
acı ten'e ten gece'ye gece kim
senden gelip sana giden harfleri hecelerim
  A'acıydı
  B'burda
  F'nin kırıktı zaten ayağı
      hiç çıkmazdı sokağa
-dağılan harflerimi toplama!
ben dünyayı bağışlamadım o da bağışlamasın
ipe dizilmiş kardeş ölüleri anne gözleri
bir dağın bir dağa ettikleri
gövdem boydan boya ayak izleri
geceye uzadım sabaha kısa
kaldı karanlığın giydirdikleri
ben dünyayı bağışlamadım, o da...
<end>

<start>
hiçliğin mor alfabesi, çiçeksiz
bahçeyi bahçen bil, demir
asasıyla geçerken ömür
gittiğinin ertesinde nasıl bir deniz
sabrın çatladığı yerde
bir fena kamaşma
önceye kalma
unutulmuş bir mektup kaldırımlarda
gibi bırakılmış aşkla
ne unutmaya ne hatırlamaya
önüm sıra ardım sıra yok yok yok
dağ olsa yarılmaya, taş olsa çatlamaya
kır kır kır, zamanın çekici
elinde, indir, kristal aynalara
öteydi, gittim, uzak
bir nehir denizini aradı
elim ayağım düğüm, kör
zaman, kambur gece
ne gidip ne döndüğüm
ölü bir güvercin besliyorum kendimle
ölü bir güvercin, sen diye...
.../...
kederim yok, içimdeyim, derin
bir kuyudan çıkmak üzereyim
başımın üstü güvercin denizi
başım mı gök mü kim
dönmekteyim dönmekteyim
boynuna gümüş halka geçirilmiş
kuşları bekle, seni sana senden
toparlanmış sözcüklerle
yapılmış bir bulut gibi sabahına
ve yastığına ve seni sen
yapan cümle hatıraya
ben içimde tarlalar ağaçlar
ve yeraltı şehirleri çarşılar
ve hanlar hamamlar
aşka sunak olsun diye
gözyaşından kurnalar
içimde bir güvercin ölüyordu sabaha kadar
ben ölüyü beklerim, git
altın tozu serperim gözlerine
gövdesine gökkuşağı
son kez avuçlarından su içerim
bekleme git, ölüyü benimle...
uyusun diye, uyansın diye
kalbime ellerinle bıraktığın ökse
duruyor yerli yerinde
istedim kum olayım
gel kırıl bende
düşün gerçekliğine, gerçeğin
koyduğu mesafeye
önce beni inandır, sonra sen
kıvrılmış midye gibi gövdende
uyuyan kendini uyandır
sabır ile yaş ile söz
birike birike, yazdım
defterim elinde. oku
yeraltı sularının sesiyle
ben merhamet dilemedim dünyadan. sen de...
PATİKA / ekim-kasım-aralık 2006
<end>

<start>
lirik şiirler yazıyorum
eve dönsün diye kalbim
bu kaçıncı kış, uykusuz
bir sarnıç gibi gecede
günahkâr soluğuyla tanrının
göğsündeki dağa üflendim
daha diyordum, daha, uzağa...
ot yolmaya kök sökmeye
taşın inceliğine
güneşin şerrine
başka nedir ki dünya
kurban celladıyla
sevişmeyecekse
daha diyordum, daha, uzağa...
atlasın davetkâr hışırtısına
cennetten kovulmuşların sofrasına
bu kaçıncı tünel, yaşlı
bir ağaç gibi ovada
acının gözleriyle bakıyor
çıplak omuzlarından gecenin
dökülen nehir gibi kalbim
toprağına akıyor
daha diyorum, daha, uzağa...
çarmıhta kuruyan kana
inkâra ve imana.... daha
yol almalısın kalbim
inanmak için kendinden başka
hiçbir şeyin kalmadığına
ah işte o zaman yaranın ne kadar derin
ve suyun imkânsız olduğunu
anladığında
dönmelisin
kalbim, güzel evim
<end>

<start>
yakama çürümüş çiçeği
taktım da geldim. sesim
yokuşlarıydı içimin, indim çıktım
debelendim. sen söktükçe ben ördüm 
düz ters lastik haroşa
çıplak gövdemi şiirle dövdüm
‘sahtiyan’ mı diyorlar bezirgânbaşı
kapat kapıyı, yenildim
baktım da kâğıt tanrılarına dünyanın
kendime kayalardan bir parça edindim
sesim dünyanın duvarlarına
çarpıp bana dönüyor
anne beni düşünme
içime ektiğin ağaç
tersine büyüyor
ben de büyüyeceğim. kızarmış
elmalarımı kimseye vermeyeceğim
anne beni düşünme
emanetin olan uçurumu
kimselere düşürmeyeceğim
çeyiz sandığıma bıraktığın mühür
kalbindir. söz 
mührü kalbimde gezdireceğim
karanlık bastığında sarı bir ışık
gibi parlayan şeyi hiç yitirmeyeceğim
say ki deniz feneri, say ki orda bir yalnız
bir yalnıza çiçek açmadadır
say ki orda bir dalga
bir dalgaya kulaç atmadadır
yakama çürümüş çiçeği
taktım da geldim.
 sakın anneme söylemeyin 
kapat kapıyı bezirgânbaşı
yenildim
<end>

<start>
o senin ıhlamur duruşun 
oğulotum bal köpüğüm 
evler kapılar boyu 
boynundaki kuğuyu 
besleyip doyurduğum 
o senin çarşı pazar duruşun
yıldız ağdı, öldü ikizin oğul 
ne musalla ne sela 
göğsümdeki yırtık büyüdü 
dal boyun toprak oğul
kılıçları kinle parlak 
yürekleri pıhtı kan 
çukur kazıyorlar oğul çukur kazıyorlar 
hiç durmadan
gözlerini koyuyorlar 
ışığın kalıyor 
ellerini koyuyorlar 
sıcağın kalıyor 
ağzını koyuyorlar 
şarkın kalıyor 
bir dağ taşıdım ya bir ömür, 
koynumda parçalanıyor
çağın kumaşı delinmiş oğul 
dağın tasası çalınmış oğul 
balın köpüğü alınmış oğul 
-sen bu ölümü niye öldündü?
(Bahçe 20, Sonyaz 2000)
<end>

<start>
şimdi psikanaliz. masamda kuşlar yürüyor 
bugünü yaşama arzusu varoluşsal psikoterapi 
cezalı çocuk kapıyı yumrukluyor 
vesikam hypatia'dan siyah heyaz 
beyazında annem bakışlı bir kadın oturuyor 
siyahı önlük diye giy giy eskimez 
yakamdaki kola canıını acıtıyor 
on kasım mı gelmiş atatürküm mü ölmüş güm güm
bir davul tokmağını dövüyor
bunlar kasımpatları sarı beyaz toplanacak 
ölü aşklar aşık olamayanlar bir bacağı takma
ve kalbi delik deşik olanlar için bir çelenk
çarmıhın tepesine bırakılacak
ne kaleler gördü iskender büyük mü büyük
gemiler çöller ve içinde arsenik
freud yoktu babalar oğullarının kalplerine yük
nietzsche canımı yakıyor dünya bana küs 
tavşan mı dağa dağ mı tavşana bilinmiyor
rh negatif ruh, ikizi yaşamıyor
düş görmüşüm heidi clara'yı dövüyor
peterin keçileri dağ bayır bağır bağır
sevgi kısmi felç omirlik hasarlı
aşkın telefonu telesekretere bağlanıyor
kanımda trompet çalıyor izci çocuk
zenci bir keder damarlarımda
oyun içinde oyun bu kaçıncı prova
hayatın kulisinde tanklar tüfekler
barış göğüs kıllarını traş ediyor
şarjöründe tek mermi postalı delik
ayağındaki mantar ruhunu sıkıştırıyor
en büyük asker bisim askeren büyük
ağaç içimize devriliyor
şimdi psikanaliz masasında kuş pislikleri
freud can çekişiyor
Deliler Teknesi / Eylül - Ekim 2007
<end>

<start>
gün iniyor, yüzüne bakıyorum
suların çizdiği yarım yüzüne
sesin resmidir harfler
yarım yüzüne bir yarım daha...
seviniyor sözcükler
inip inip çıkıyorum sesinle
düşlerini havalandırıyor boş iskemle
kim oturmuş kim kalkmış 
geceden kalma ateşin çukuru yanıbaşımda
seni bir ateşe bir suya
donuyor çözülüyor bekliyorum
niye? ...
tenimdeki yara izi
çıbandı. ne zamandı? sanki orda
bakılmamış dağ sancısı
yarım yüzünle dolaşıyorum
hanlar çarşılar su başları patikalar
kadının biri yok kuyudan su çekiyor
adamın biri yok kuşları dinliyor
yarım yüzünle sevişiyorum
soru işaretinin ritmiyle
evler bize bakıyor
sokaklar bize
kırık bir bilye
gözlerimizde
sesinle dans ediyorum
resmimizi yapıyor gökyüzü
ne çok benziyoruz birbirimize
uzağımda uyurken
çekilmiş bir fotoğrafın
var bende. yer değiştiriyor
yüzümle
seni seviyorum
gün inmek üzere
<end>

<start>
meğer söz karbon
bahçe rüya
yılanı derisinden soymaya
meğer ateş
meğer köz
değilmiş. meğer taş
üzümü olgunlaştırmaya
kimdi rüzgârını gömen
suskunluğun hırkasına
çinko dam çürüyor
gibi söz düşerken
zamanın burgacına
meğer ne gövde
ne ten
kuytundaki çayıra
girip at koşturmaya
meğer atım terli
soluğum dar
meğer yolculuk
sözün ıssız koynuna
(Kum 20, Kasım - Aralık 2003)
<end>

<start>
biz kaç çocuk bir anneden 
çıkmıştık yola 
kaç zeytin tanesi 
karanlık içre 
gece kesiği 
kim kimden 
kırılmıştı ki 
yeryüzünün çanağına 
oluk oluk kan 
olup akmıştık. nehir 
kütür gibi dökülÜrken denize
biz kaç çocuk 
dünyanın gözbebeğinde 
durup nehre bakmıştık
sandığında engerek 
saklayan tavan aralarından 
börtü böcek bahçe katlarından 
biz kaç çocuk bir ipe 
dizilip asılmıştık
biz çok çocuk bir anneden 
.......... 
oğlanlar sokağa çıkardı 
kızlar bahçeye kadar 
rahminden düşen asit damlası 
kimin boynuna vebal
yasakmeyve, Mayıs-Haziran 2004
<end>

<start>
nasıl unuturum bir sap menekşe 
ağzının kıyısında duruyor,öylece 
uyuyorsun.nasıl......ölüyorsun
upuzun kavaklar devrilir gibi 
değil. dağ yıkılır orman tutuşur 
gibi değil. bir nehir 
akıyor gibi ölüyorsun. 
ağzının kıyısında bir sap menekşe 
gibi duruyor yaşın.
şimdi başkalarının oturduğu 
evlerdeyiz. birer balkon 
birer eşik olmaya 
yeraltından yaralarımızla 
şimdi başkalarının oturduğu 
evler odalar olmaya
yaşamak ki mavi bir şal boynunda 
kar üstünde ayak izlerin, gülüyorsun 
sürgit bir acı bu, nasıl unuturum. yağmur 
yağıyor gibi
<end>

<start>
yorgun atlar gibi geliyor
yaralı orman ağulu dağ
kar yüklenmiş dallar gibi geliyor
beni diyor, taşların arasında
bir su sesi gibi sakla
rüzgâr yemiş otlar gibi geliyor
açık kitap sararmış ekin
ateşe verilmiş tarlalar gibi geliyor
en güzel akşamı kuruyor
en güzel ay’a
en dar odayı
en geniş sokağa
en uzun nehri
en derin uçuruma
uzun sürmüş savaşlar gibi geliyor
kırık kemik, kesik kol, kınına
sığmayan hayat gibi geliyor
beni diyor, bir sarmaşık
gövdene tırmanır gibi kucakla
<end>

<start>
Hafiften bir yağmur yağıyordu
Ipıslak uzanan raylar hüzün veriyordu bana
Deli bir rüzgar musallat olmuştu
Uzaklara uçuşan saçlarına
Sonra bir düdük öttü hain
Mahzun bakışlar kaldı karanlıkta
Birden yalnızlık doluverdi
Senden boşalan avuçlarıma
Bak sevdiğimiz şarkılar da susmuş
Yitirmiş sevincini yıldızlar bile
Artık bu şehrin sokakları da bomboş
En cömert vaktindeki bahar bile nafile
Yollar ötürdü sevincimi yollar
Şimdi tatsız bir akış halinde zaman
Tedirgin dünyamda yalnız
Yaşıyor pırıl pırıl hatıran
Gün bir daha doğmadı pencereme
Bir acı şarkıyla başladı rüzgar
Masmavi akışı durdu zamanın
Benden koparırcasına aldı seni ufuklar
Böyle öksüz kaldı artık bu şehir
Göklerinde mahzun bakışlı kuşlar
Bir el sildi renkleri ufkumdan bir bir
Hep aynı hasretle söndü yıldızlar
Ama hatıran var içimde sıcak
Bir baca gibi hep tüten hatıran
Bulutlar öyle yalnız geçmeyin üzerimden
Bir tanem el ediyor uzaklardan
Birden susuverdi serçecik
Temmuz bahçelerinde çiçekler mahzun
Rüyalarım bile senindir çocuk
Dolaş gecelerimde uzun uzun
Ne rüzgarda bir teselli var
Ne yıldızlarda merhamet kaldı
Kapkara kanadını gerdi yalnızlık
Dünyam ufaldıkça ufaldı
<end>

<start>
Yorgun kanatlarınla bir akşamüstü
Özlem bulutlarından süzülüver içime
Sen gideli menekşeler bahara küstü
Ne gün doğdu ne yıldız gülümsedi geceme
Dalında kurudu ümidin goncaları
Sevdaya alkış tutan elleri kader kırdı
Bir türlü bulamadım o dörtlü yoncaları
Aşkın mutlulukları çözülmeyen bir sırdı
Şarkılar hep tek yanlı aşklar için ağladı
Hüzünlerdi dökülen tamburların telinden
Gönül mangalında ateşler kül bağladı
Sağlam bentler yıkıldı ihanetin selinden
Çalmadın bir daha gönül kapısını
Gülmedin sabahıma pembe şafaklar gibi
Bir kenara fırlattın aşkımın tapusunu
Yüreğime saplandın keskin bıçaklar gibi
<end>

<start>
-O şehirde gene şarkılar söyleniyordur
Karşılık görmemiş sevgiler üstüne
Işıkları sönmüş odamda
Yarım kalmış şarkımı duyuyor musun
Beni sorarsan gene yapayalnızım
Sen sıcak döşeğinde rahat uyuyor musun
-Boş kalan yastığını başkası mı doldurmuş
Ellerini okşayan o yabancı kim
Öyle uzak bakma yüzüme
Seni artık yolundan döndürecek değilim
Ne o gözlerin dolmuş yoksa ağlıyor musun
Kırk yılda bir olsun beni anıyor musun
-Özlediğin hayatı buldun mu bilmem
Gözlerinde hala hüzün var gibi
Işık yüzün gülmüyor anlat nedendir
Gene aşksız gene bomboş mu için
Niye ellerin soğuk yoksa üşüyor musun
Mutluluğun peşinden hala koşuyor musun
-Kar mı yağdı güvendiğin dağlara
Seni de bir türlü ondurmadı mı kader 
Üzme kendini her şeye rağmen
Dünya yaşamaya değer
Bu yerler bu alem herşeyden yoksun
Sana sesleniyorum duyuyor musun...
<end>

<start>
Gurbet gurbet öten tren sesi
Ve son kampanayla başlayan özlemin
Unutacaksın bu şehrin garip gecelerini
Yıldızlarına uzanmayacak ellerin
Yollar sana sevinç bana hüzün verecek
Boynu bükük döneceğim odama
'Unut beni' diyordun ayrılırken
Unutmak kolay değil ama
Düşün bu şehrin garip gecelerini
Düşün yalnızlıklar içinde beni
Hani bir resmin kalmıştı bende
Onu olsun yalnız bırakma emi
Bilinmez dünya hali bu
Zamanla değişebilir insan
Belki dönersin bir akşam vakti
Bulutlarla o uzak diyarlardan
<end>

<start>
Ey! .. 
Rüzgarları burcu burcu hürriyet kokan, 
Anamdan yakın, 
Yarimden sıcak Anadolum...
Sırtında kırbaçlar şaklamayan 
Hür insanlarla dolu. 
İliklerine kadar hür Anadolu. 
Orda. 
Besmeleyle açar şafaklar, 
Tevekkülle iner akşamlar. 
Dualar sinmiş bulutlar dolaşır 
Bereket yağdıran göklerinde, 
Teselli çiçek açar dal uçlannda, 
Nurdan ırmaklarda yıkanır huzur 
Sevda tüten türküler okunur 
Uzayıp giden yollar boyunca... 
Mevsimleri iç açan, 
Ümit gibi yeşil, 
Hayal kadar renkli Anadolum 
Hür doğdun, hür yaşadın 
Hür kalacaksın hür...
<end>

<start>
Silkindi karanlığından 
Pırıl pınl sabahlara. 
Tarla motor sesiyle uyandı 
Bereket yüklü bahara.
Keyfince akmıyacak gayrı 
Seyhan, Sakarya, Tunca. 
Alabildiğine yeşermiş tohum 
Rahat topraklar boyunca.
Kemirmiyor yeşil kurt, pembe kurt, 
Gönlümce büyümede pamuk; 
Mesut günlere doğru Türkiyem 
Aydınlık ufuk.
Yollar büyüdükçe ferah, 
Bozkır yollara aşık; 
Dost bir el gibi uzanmada 
Her yana ışık.
Cümle dertler tükenir bir gün, 
Türkiyem gök maviliğince rahat; 
Rüzgar gibi savruluyor harmanlar 
Çalmak üzere özlenen saat.
<end>

<start>
İnsan bu kopar birşeylerden hep 
Aşktan, anılardan ya da bir kentten 
Yalnız geçen gemilerin izleri kalır 
Durgun sularında titreşen 
Sonra acı bir rüzgar öper 
Aşka susayan dudaklar 
Ezer hoyratça kışlar 
Sessiz dökülen yaprakları
Açar aşkın büyüklüğünce 
Gönül bahçelerinde keder 
Mutluluğun örtük penceresinde 
Boynu bükük mevsimler
Kopar tespih taneleri gibi 
İçimizden hatıralar 
Sönmüş mangalında geçmişin 
Kalır hüzünlü avuntular
Yağar ayrılığın yağmuru çisil çisil 
Şimdi uzak bir kenttedir ışıklı yaşantılar 
Bulutlu göklerinde ümitlerimizin 
Ebedi unutuş ve hatıralar
<end>

<start>
Özlem rıhtımında gün akşam oldu 
Sarıl küreklere gel usul usul 
Güzelim leylâklar saçını yoldu 
Dağıt hüzünleri gül usul usul
Odalar şenlensin ayak sesinle 
Aynı saksılarda büyü benimle 
Mutluluğa dönük şarkını söyle 
Kopsun sevincinden tel usul usul
Yağmur ol göklerden yağ ellerime 
Ayışığı gibi vur yollarıma 
Nazlı kuşlar gibi kon dallarıma 
Sevda sepetime dol usul usul
Katmer katmer açıl gönül bahçemde 
Bir ipek çevre ol fakir bohçamda 
Mecnun'um Leylâ'sın dertli bahçemde 
Kapımı yeniden çal usul usul
<end>

<start>
Söyleyin o hüzzam şarkımızı ne olur
Varsın bülbül gülünden çoktan ayrılmış olsun
Hüzün kıyılarına eylül mehtabı vurur
Sevda yelkenimize ümit rüzgarı dolsun
Nisan yağmurları süzülsün saçlarından
Zümrütlü aynalardan görünsün mahmur yüzün
Güzelliğin sarkıyor pembe dal uçlarından
Geceleri yok etsin o ebedi gündüzün
Sevda şadırvanından dökülsün billur sesin
Sihirli tellerini titret gönül sazımın
Gece gündüz arıyorum söyle nerelerdesin
İlacı sensin gönül yazımın
<end>

<start>
Sürme üstüme üstüme karanlık geceleri
Nasıl olsa siyaha açılacak o son kapı
Tevekkelü ötüyor gönlümün serçeleri
Ben şimdi çatırdayan sallanan o köhne yapı
Ümitlerimde hüznün simsiyah şemsiyesi
Penceremin pervazında sevimsiz kuşlar
Artık duyamıyorum özlediğim o sesi
Nedense son bulmuyor bahçemde kara kışlar
Siliver günahımı kara kaplı defterden
Cennetinden banada bir damlacık yer ayır
Görüyorsun yorgun düştüm netametli seferden
Yalvarırım Allahım benide kayır
<end>

<start>
Düşler rıhtımında sevecen kuşlar
Pembe şafaklara yelken açıyor
Billûr kadehlerde renklenen düşler
Gül bahçelerine ümit saçıyor
İhtiyar dallarda taze yasemin
Hayal iklimlerinin şen habercisi
Susmuş şarkısı gamın kederin
Ebedî güneşler dağıtmış sisi
Küçük istasyonlarda hızlı trenler
Pembe şafaklara doğru koşuyor
Bahar sevincinde güller gülşenler
En esmer bulutlar şimdi hep nur taşıyor
<end>

<start>
Şarkılar anlatırdı maceramızı
Şarkılarla güler ağlardık şarkılarla
Çiçekler denizler gök kıskanırdı
Bahçeler ayak sesimizden tanırdı
Düşerdik yollara kuşlar gibi baharla
Şimdi o günlerden yüreğinde iz var mı
"Anlat bana ey sevgili aşkın bu kadar mı"
Bizim de sevdiğimiz şarkılar vardı
Yeşil gecelerde dinlediğimiz
Dalgalar söylerdi, rüzgâr söylerdi
Sonra o şarkılar tükeniverdi
Sen dönmedin gittiğin ötelerden
"Beklerim her gün bu sahillerde mahzun böyle ben"
Bizi ağlatan şarkılar vardı
Gecelerin esmer dudaklarında
Bir yavru ceylan gibi uyurdun kollarımda
Aşkımızda her mevsim bahardı
Ben hâlâ yarım kalan sevdamızdayım
"Gittin artık seni ben nerde bulup yalvarayım"
Sonra sevdiğimiz şarkılar sustu
Sustu saçaklarda âşık kumrular
Unutuşun rüzgârı dolaştı bahçemizde
Düştü gül yüzlü çiçekler derde
Kararan ufkumuzdan çekilip gitti bahar
"Aşkın bana bir gizli elem oldu güzel yâr"
<end>

<start>
Sizin yaşınızda olmak ne iyi çocuklar
Ne iyi
Asıp düşünceyi bulutlara
Özgür kelebekler gibi
Sizin eliniz ne ince çocuklar
Ne ince
Solmasın umutlarınız
Deli gibi bir rüzgâr değince
Sizin umutlarınız ne büyük çocuklar
Ne büyük
Değdikçe zamanın eli
Sizin de yaşantılarınız bölük
Sizin gözleriniz ışın ışın çocuklar
Işın ışın
Duymayın körpe yüreklerinizde
Endişesi kışın
Yalnız sizin sevginiz gerçek çocuklar
Yalnız sizin
Sizde mavisi sizde rüzgârı
Gök ve denizin
<end>

<start>
Yakından görmüştüm gözlerini 
Mavi bir ışık akmıştı içime. 
Bu büyük aydınlıkla 
Dopdoluyum gene.
Kara bir çağ kapandı 
Işık bakışlarınla. 
Mutlu yarınlar müjdeleyen sesin 
Kulaklarımızda hâlâ.
Silemez mavi aydınlığını 
Atatürkleşen gönüllerden. 
Ne yobazlaşan karanlık 
Ne kızıl kefen.
Bunca yıl geçti aradan 
Daha dünmüş gibi taptaze acın. 
Yaprakları her mevsim yeşil 
İçimizde diktiğin ağacın.
Mutlu bir ışıksın ufkumuzda 
Bitmeyen, eksilmeyen 
Dualar taşır sana kuşlar 
Dünyanın dört yerinden.
Ellerin geçti alnımızdan, 
En büyük tesellimiz 
Dağılsın bütün karanlıklar 
Daha da yücelen Türkiye'miz.
<end>

<start>
Cami avlularında dualar sinmiş kuşlar
Gün vuran kubbeler altın yaldızlı fanus
Tepelerde sarışın bir rüya Temmuz
Ufukta renklerin cümbüşü başlar
Mercan kanatlariyle kolan vuruyor kuşlar
Selvilerden bir hüzün eser; Eyüb’e
Mahzun Haliç akşamları paslı gibidir
O semtin fakir halkı dönerler bir bir
Ellerinde soğan ekmek gün vurmaz evlerine
Gündüzün telâşından sıyrılmış liman
Yorgun argın rıhtımlarda akşamın garipliği
Lodos meltemleriyle mahmurlaşan Adalar
Ve enginde Marmara’nın en taze güzelliği
Köhneleşmiş yalılar uzak özlemler gibi
Mahûr beste duyulur hâlâ odalarından
Korularda bir devrin kaybolmuş saltanatı
Hayal gibi düş gibi akıp gitmede zaman
<end>

<start>
Her şey insanla güzel,
Doğan güneşe karşı gerinen evler,
Mavi rüzgarların koştuğu sokak.
İnsansız olursa sevimsiz resim gibi
Dal uçlarında göveren bahar,
Tarlada boy veren o altın başak.
İnsanlar,canım insanlar! 
Işıklar,renkler hep sizin için.
Sizinle anlamlı gökler ve deniz,
Sizinle bölüşür sevinci kuşlar.
Siz oldukça tehlikesiz,
Karanlıklar yokuşlar.
Sabahlar sizinle aydınlık,
Elleriniz uzandıkça mavi,bulutlar.
Sizin için kızarır dalında yemiş,
Sizin için yağar bereketli yağmurlar.
Sıcak dostluklar,sevgiler varken,
Savaşlar,kinler,öfkeler neden? 
Bırakıp gideceğiz bir gün,
Dünya bu kadar güzelken.
<end>

<start>
islak kanatlarinda bahar tasiyor kuslar 
badem ciceklerine yagmur yagiyordu 
gozlerin iki bahar damlasi cancagazim 
beni canevimden vurdu
yagmur yagiyordu inceden 
yeseren anilarimiza 
boceklerde bir sevinc bir sevinc 
mutluluk tasiyorlardi dunyamiza
can erikleri vardi dallarda 
sevgiden umuttan catlamis 
can erigi tadinda dudaklarin 
mutlu zamanlara adanmis
gundogusu esiyordu hafiften 
saclarin ruzgarda basaklar gibi 
bir sarkisi vardi ruzgarin 
opulesi
yagmur yagiyordu cancagazim 
anilarin yeseren topraklarina 
bulutlar alip gitti uzuntuleri 
baska dunyalarin ufuklarina
<end>

<start>
Şimdi Altındağ'da akşam olmaktadır 
Koyu gölgeler düşmüş sokaklardan. 
İşçiler, odacılar ellerinde ekmek soğan 
Gecekondularına yollanmaktadır.
Bu şehir dile gelir kaldırımlarda 
Garip pinekler kahvelerde hanlarda 
Uykusuz, düşünceli yolcular garda 
Ya gurbet ya sıla hülyasındadır
Cebeci sırtlarında hastane 
Kah ümide kah ecele dönük biçare. 
Askeri, memuru, köylüsü, kızı 
Çilesiz sabahların rüyasındadır.
İnsanları karanlık, insanları perişan 
Gecelerine çil çil yıldızlar yağan 
Asude mütevekkil Yenidoğan, 
Yoksul şafaklara uyanmaktadır.
<end>

<start>
Sen gözlerimin ufkunda tüterken 
Hüzün yağmurları yağmazdı günlerime 
Ilıman ikliminle dolardı içim 
Nasıl da sokulurdu ellerin ellerime
İnce bir yapraktı saçların 
Yaşlanmış ağacımın dallarında 
En gür şafaklar sökerdi 
Aşkımızın yollarında
Sen sıcak gülüşlerde yaşardın 
Avuçlarında hep bahar yağmuru 
Yirmi yaşın elleriyle okşardım seni 
Uzandığımız gök maviydi ve deniz duru
Kaçıp sana sığınırdım 
Geceler üstüme üstüme gelince 
Sonsuz mutluluklar ormanında 
Bir nazlı geyik gibiydin ince
Bir sen güzeldin benim için 
Bir de yüzünde açan karanfil 
Öyle çok esiyordun ki içimde 
Bahar rüzgarı gibi efil efil
<end>

<start>
Çocuk türkülerimin içinden çıkıp gelsen 
Bana kederlerin en güzelini getirsen 
Sonra İstanbul'u bırakıp gitsem 
Kızkulesi sırılsıklam ağlasa 
Karidesler pırıl pırıl balıklar ağlasa 
Bulanık güneşlerde düşsem yollara
Saçların uçsa bulutlar arasında 
Kaşların, kirpiklerin uzasa yıldızsı 
İncecik şamdanlarda yansa hatıran 
Deniz fenerleri çaksa bir yeşil, bir kırmızı 
Her ağacın arkasından ve her köşeden 
Sen çıksan karşıma
Sıcak bir yağmur akmasa ellerinden 
Yüzüme hep acır gibi bakmasan 
Geceler kararıp kararıp gelmese 
İstanbul'u bırakıp gitmesem 
Ufalsa ufalsa yalnızlığım 
Sen essen mutluluğun denizlerinden
Gelsen umutsuzluk çiçek açmasa 
Lodos kuşları konmasa rıhtımlara 
Gene beyazlığın aksa çeşmelerden 
Yokluğun yüzmese bulutlarda 
Tutup pişmanlığın eteklerinden 
Şafaklarla dönsen kıyılarıma
<end>

<start>
Gözlerimde Ankara tütüyor 
Masmavi gökleri vurmuş ufkuma 
Gündüz hayalime gece rüyama 
Ankara'nın eflatun taşı 
Babamın kırlaşmış başı 
Ve dost yüzlü sokaklar giriyor 
Gözlerimde Ankara tütüyor
Serin bir poyraz esiyordur tepelerden 
Akasya dallarını ürperten 
Geç kalmış öğrenciler koşuyordur trene 
Avareler uzanmış yeşil çimene 
Aşina sesler gelir sokaklarından 
Seni görüp seni sevip de ayrılmak zor 
Gözlerimde Ankara tütüyor.
Bir ay doğuyordur Elmadağı'ndan 
Rengiyle ışığıyla bizim olan ay 
Yavaş yavaş kapatır dükkanı Günay 
Son yolcular görünür Ozanlar sokağından 
Gece garip yüreğime düşen kızıl kor 
Gözlerimde Ankara tütüyor
Altındağ'ın artan kalabalığı 
Mamak yollarında dizim dizim işçiler 
Vişne bahçelerinden gelen serinlik 
Badem çiçeklerine yağmur çiseler 
Sen bu düşü neye yorarsan yor 
Gözlerimde Ankara tütüyor.
<end>

<start>
Hüzün sokaklarında gülkurusu bir imbat 
Kuşların kanadında çığlık çığlık sonbahar 
Muhteşem demindeki renklere inat 
Kırık telli sazlarda bir Bestenigâr
Eskimiş saçaklarda yüreği dertli kumru 
Güz sevdalarına matem tutuyor 
Karalar bürüdü nazlı bulutu 
Sonbahar en sıcak umutları yutuyor
Semalarda yazla hazin vedalaşmalar 
Daha hızlı dövüyor dalgalar kıyıları 
Yine yapraksız kaldı zamanı yutan çınar 
Kehribar tesbihlere dizdik zamanı
<end>

<start>
Yeşil rüyalarında hatıralar 
Mevsimler boyunca çiçeklenirdi. 
Sonsuzluğu hayal edilen bahar 
Dişi gençliğini bu şehre verdi.
Huzur dal dal açar bahçelerinde 
Sevda masalları dinler çiçekler. 
Hulyalara dalan gecelerinde 
Yeşil gözlerini öper melekler.
"Gümüşlü", fecirle tutuşan kümbet 
Fani zaman akar "Nilüfer". 
Türbelerde hâlâ mukaddes nöbet 
Ova, fethin nal seslerini dinler.
Geçmiş zamanlardan kalan aydınlık 
İpek gecelerine iner sel gibi. 
Yıldızların koynunda erir aydınlık 
Yeşil rengi bir darbımesel gibi.
Hülyalara boş kadehler uzatır 
Garip akşamlardan taşan su sesi. 
Anlatır sevdaları satır satır 
Sır kutusu çınarların gövdesi.
Mavi çinilerden okunur Kur'an 
Ses vermedikçe tarih, kubbelerinden. 
Hep aynı şarkıyı söyler şadırvan, 
"Çıkmaz muhabbetin derun-u dilden..."
Mahzun selvilerde uhrevi sada 
Mesut yalnızlığında Emirsultan. 
Hatıralar şehri zümrüt Bursa'da 
Rüzgarların kanadındadır zaman...
<end>

<start>
Gözlerin iki yıldız damlası 
Çalar akşamla kapımı 
Bir yağmur başlar içimde yeşil 
Döker üzüntü yapraklarını
Her gece bir başka mevsimle gelirsin 
Dudaklarında alev alev yaz 
Bir bahar kadar arzulu bazan 
Bazan da kış gibi serin ve beyaz
Rahat okşayışlar gibidir 
Sabahımda ışık ellerin 
Sonra tutup alınyazımı yazar 
Bırakır ortasında güzelliklerin
Durur yeşilin ortasında umut 
Mutluluk gülümser gecelerden 
Ölümü yalanlayan şarkılar geçer 
Birlikte dolaştığımız bahçelerden
<end>

<start>
Bu herşeyini yitirmiş dünyamda 
Ne doğan günden ümit kaldı 
Ne parampaça gönlümde tahammül 
Dost yüzünde kayboldu bu simsiyah akşamda 
O hep ötsün dediğimiz kuşlar da sustular 
En acı lezzetinde zaman 
Sen olmadıkça anladım 
Yalan gündüzlerin ışığı yalan 
Ufuklar merhametsiz rüzgarlar hoyrat 
Ve ömrün bahçelerinde keder 
Yalnızlığın acılarında 
Can verdi aydınlık mevsimler
<end>

<start>
Nedense küçük istasyonların hali 
insana hep hüzün verir 
Tek başına unutulmuş gibi 
Ağaç toprak ve demir 
Cam arkasında solgun yüzlü bir kadın
Mahzun gözlerle bakar çekilir 
Küçük istasyonlar bana hep 
Buruk yalnızlıkları tattırır 
Gurbeti acı acı çalar kampana 
Kavruk ağaç kara vagon gökte yıldız yalnızdır
Hüznüyle kaderiyle başbaşa yorgun 
Yanında yöresinde renkler sapsarı 
Terkedilmiş hâtıralar gibidir 
Ara istasyonların kül rengi binaları
Ara istasyonları kederli küskün 
Çevrenin kaderini yansıtır 
Gecelerin ayazında gelip geçen trenler 
İnsanın yüreğini biraz olsun ısıtır
Çok zaman ölümü düşündürür 
İnsana küçük istasyonların hali 
Garip yolcuları titrer öksürür 
Telgraf tellerinde kuşlar misali
<end>

<start>
Bir bir uzaklaştı yıldızlar 
Hüzzam besteler çalınan göklerimden 
Sevimsiz bir telâş aldı zamanı 
Aynalar gülüşünü yitirdi birden
Bir çıkmaz sokağa girdi ümitler 
Üşüdü sevgilerin nazlı ağacı 
Fenerleri karardı sensiz kıyılarımın 
Pembe sevinçlerimde bir kara sancı
Parladı unutuşun keskin bıçağı 
Bir tren çığlığıyle silindi hâtıralar 
Köprüleri yıkıldı sana giden yolların 
Mutluluğu kurumuş bahçeme yağmur 
Durmadan ayrılığı ve hüznü yağar
Üzüntü mangalında yalnızlığın külleri 
Aşkımızın ikilik cezvesi bomboş 
Uzaklaştı limanımdan güneş yelkenlileri 
Şimdi en mavi ikindiler bile loş
<end>

<start>
Kalmadı göklerin mavi gülümsemesi 
Yağmur halinde indi toprağa teşrin... 
Sarı avuçlarıyla alkış tutuyor 
Hüznün zaferine mevsim.
Cümle düşünceler perişan 
Mahzun hayaller darmadağın. 
Ölümü andırıyor çipil geceler 
Acı, güneye dönüşü kuşların.
Rüzgarda çürük yaprak kokusu 
Benzi uçuk hastada içlenme, telaş... 
Teselli ufkunda kara perdeler 
Ve kaybolan renklerde bir damla yaş...
Gümüş dumanlar örttü güzellikleri 
Yok ömrümüzde o eski lezzet. 
Melül akşamlar ağlatır bizi 
Ürkek bakışlarda korku ve hasret.
Bir endişe var sararan dalda 
Düşen yapraklarda kaldı neşemiz. 
Yeşilin kaderinde can verdi ümit 
Yaklaştı toprağa gölgemiz.
<end>

<start>
Avucunun ırmaklarında akar yüreğim
Dolaşır iç sularında
Küçülür
Bir çift göz kalır karşında
Bağlanır bıkmadığı tek oyuncağa.
Elimden tutunca
Köşe pastahane
Çikolatalı pastalarla kandırır
Piyano öğreneyim diye.
O küçük taburedir aydınlık cehennemim
Dikteleri başaramam
Tuşlara vuran suçsuz kırmızılığı yüzümün
Kırar loşluğunu akşamın.
Ne sözler verdim kendime
Sana yaraşacağıma
Hep beni sevesin diye cehennem sevginle.
Ömrüm bir gülün yaprakları arasında geçer gibi
Dizkapaklarının kıvrımlarında geçsin diye
<end>

<start>
Sığınaklara indirelim kuşları
Ne ciğerlerinin dayanabileceği gökyüzü
Ne içebilecekleri bir yudum su kaldı
Sığınaklara indirelim balıkları
Kurşuni gövdeleri kurşunlaşmadan
Sığınaklara indirelim ağaçları
Cevizleri, çınarları, servileri
Üzerindeki sincaplara dokunmadan
Arı bakışını çocukluğun
İndirmeliyiz sığınağa
Kirli bir kağıt para gibi buruşmadan
Elinde hayatın
Ucu işlemeli mendili, kavun kokusunu
Yumuşaklığını bir dere yatağının
Penceredeki hanımelini
Zor günlerde alnımıza konan o eli
Sığınağa indirelim Dünyayı
<end>

<start>
sorma bana kimim
nerden geldim buraya
gözlerimdeki kırmızı bulutlar 
hangi günlerden sorma
elbet olmuştur geçmişte açıklanamaz şeyler
bağlardan çaldığım üzümleri 
yemişimdir yaslanıp mavi göğün göğsüne
sorma bana kimim
yaşım kaç, işim ne
bana 'seviyor musun' de
başka bir şey sorma.
<end>

<start>
İnsan ne zaman insandır? 
En güçsüz yanlarını gizleyemediğinde. 
İki insan arasında diyalog ne zaman kurulur? 
Bir insan en güçsüz yanlarını sergileyip, 
Ötekide onu anladığında. 
Bir insan ne zaman sevmeye başlar? 
Karşısındakide onu sevmeye başlayınca. 
Sevgi ne zaman biter? 
Hiçbir zaman. 
Peki insan ne zaman biter? 
Artık sevmediğinde... 
                    Turgay FİŞEKÇİ
<end>

<start>
Yağmurlu günlerde seviş benimle
Kuşlar çinko damı gagalarken
Tenimin kokusunu değiştiren yağmurlarda
Sıcak öğlesonlarında seviş benimle
Buhurlar tüterken tenimden
Yanan toprağın buğusu soluğumken
Bahar günler dereboylarında seviş benimle
Kestane saçlarında kelebekler asılıyken
Yaz geceleri kurumuş dere yataklarında
Sıcak kumlar yatağımız, söğütler çatımız, duvarlarımızken
Ne olursa olsun seviş benimle
Dinlenmişliğin gücü kaslarında
İçinde ne varsa dökmenin hazzıyla saran
Sonra ilk kez görür gibi algılaman için
Her sabah öylece bırakayım seni dünyaya
<end>

<start>
Hayat kar altında kalan bahar
Çiçekleri üzerinde ölüyor en bereketli ağaçlar
Üretkenlik dört duvar arasında
Kar yağıyor bahar dallarına
Bahar dallarına
Üç bin yıllık hayatın bilgesi
Sevene acı veren bedeni bal ülke
Işıkların ardında solup gidiyor insanlar 
Kar yağıyor güneşli kirpiklerine
Yalnız sevda ve kocalma hüznüydü isteği
Karşında bir sigara içip ölebilirdik
İlk sen mi soldun böyle uzak toprağından
Denizlerde yatanlar adları yitik
Boyna dolanan kement, Magosa kalesi
Hepsi sayılsa tüm bir tarih mi?
<end>

<start>
Dünyanın dönmesi gibidir, dilinin dönmesi ağzında
Gündoğumları, günbatımları getirir
Uzun karanlıklar, beyaz geceler, mavi gök, yıldızlı gök 
Dilinden yansır dünyama
Aksayarak çalışan bir makinadır hayat
Durdu duracak duygusu verse de sürekli dönen
Sürüklenen ardında bir bedenin, inmeli bir bacak gibi
Ağzından çıkan sözcükler oluşturur hayat çizgimi.
Dilin sürçtüğünde, çözülür dizlerimin bağı
Dilin yuvarlanır, ben doğrulurum
Dilin, ağzımın sarmaşığı
Dilin bir lirin sesleri gibidir ardım sıra dolanan
Görmediğim, duyduğum bir kesinlik, adımı anan
Turgay: Dilinden elde edilmiş en güzel ses
Diline giden bağlardır yaşadığım bütün şehirler
Yürüdüğüm bütün yollar  dilinin çizgileri
Yüreğimin telleri, bir ucu hep boşlukta kalan
Bağlanamayan bir türlü, bağların yalnız bağbanı
Yalnızca kendini kapsayan bir manyetik alan.
Dilinin dönmesinin her duruşu ağzında
Gelip geçen bir şey midir yürek akıntısı
Ağızdan hiç gitmeyen yakıcı tütün tadı mı yoksa
Bir dil var sende dilimi bağlayan
Bir dil var bende dilini çözecek.
<end>

<start>
Gece yağmaya başlayan kardan mı nedir?
Saklamak zorunda olduğum kocaman bir sevinç varmış gibi
Çok güzel şeyler söyleyecekmişim de
Söyleyemiyormuşum gibi dolu dolu yüreğim.
İnsanca bir gülümsemeye rastladım
Hıdrellez günlerinde salıncaklarda sallanan insanların
Gönülleri kadar hafif.
Baloncunun peşinden koşan çocuk yüreği gibi sevdalı
Al, yeşil, sarı salonlarımız olsun. N'olur diyen
Bağlara gidelim
Asma çardaklarda yatalım gecelerde
İsteyen sabahlasın, istediği kitapla
Incir, üzüm, nar, şeftali
Hepsi hepimizin diyen
Sevginin dostluğun, arkadaşlığın dışında
Hiçbir anlama gelmeyen
İnsanca bir gülümsemeye rastladım
Merdivende verdiğin sarı kasımpatıyı unutmadım
Sevdiğim bir şiir kitabına taktım onu
Karıştı çiçeğin şiirlere.
Kolunu boynuma doluyorsun otobüste
Çocuğunu seven bir anne gibi
Yakınlığımız insanlığımızdan geliyor
Ne kadar insanlaşırsak
O kadar arkadaşız.
<end>

<start>
Altın sarı yapraklarda
Hayatın son kez yansıyan ışığı
Solarken yüzümde
Şiir
Kirlenen bir su gibi çıkıp gidiyor hayatımızdan.
Üzerinde unutulan meyvaları şarabi nar ağacı
Çiçeklerini anımsayan kim kaldı
Altmış yıllık çam, nasıl
Bu denli kıyıda kalabildiğine şaşkın
Orman oynamaz mı yerinden
Portakallar birer güneş olup yükselmez mi güz bahçesinden? 
Ilık toprakta taze güz çimeni
Soluğuyla nemleniyor yüzüm
Asmada kalmış bir salkım
Son kırlangıcın şırası
Hüzün, güz bahçesinde kızkardeşim
Kameriyedeki ıslak sırada
Çocukluğum tarlalarda
Leylek peşinde
Uzakta, göğün ve denizin griliği içinde alevler
Arıtımevi bacalarında parlayan bayraklar
Ayva dallarıyla karışan fındığın dibinde
Henüz çürümemiş bir tane
Sincabım nerde, ben nerde! 
Bu güz bahçesi sonu hayatın
Baharı bir daha görmek
Uzun, uzun bir gecede beklenen leylek
<end>

<start>
Kızıma bir ev tuttum
Önü çınarlı, havuzlu bir mahalle kahvesine bakan
Arkasında çiçekli, ağaçlı bahçeler
Bir divan, bir yatak, bir masa, iki sandalye
Bir de elbise dolabı.
Bilgisayarını kurduk salona
Bir de kitaplık taşıdım bizim işyerinden
Mutfak gereçleri aldı kendine
-Ağız tadını bozamaz çünkü gençlikler-
Kitaplarını, elbiselerini yerleştirdi, ilk yemeklerini yaptı
başladı çalışmaya
Kutsal bir görevde gibi
Hiç kimsenin kendinden istemediği
Kim bilir ne okumalar bekliyor onu, ne deneyler
Taptığım beyin kıvrımları
Kim bilir daha ne kentlere götürecek bizi
Ne dünyalara karışacağız
Ben ardında
Fenerini yitirmemeye çalışan
Küçük, beyaz yelkenli.
<end>

<start>
'Bu sonuncu' dedi İtalyan Lokantası'nın beyaz önlüklü yaşlı garsonu, 'seneye yok! '
Öyle bir andı, herkesin mutlu olduğu
Dalmıştım şişenin sonunda bitmesini istemediğim şarabın kızılllığına 
Pek de anlayamadık gözümüz bir onda, bir önümündeki tiramisularda.
'Beyaz kiraz likörü, ' dedi, 'yalnızca Yugoslavya'da yapılırdı, serin dağlı kirazlar ülkesinde. Savaş başladığından beri artık gelmiyor.'
<end>

<start>
<end>

<start>
Kızıma bir ev tuttum
Önü çınarlı, havuzlu bir mahalle kahvesine bakan
Arkasında çiçekli, ağaçlı bahçeler
Bir divan, bir yatak, bir masa, iki sandalye
Bir de elbise dolabı.
Bilgisayarını kuduk salona
Bir de kitaplık taşıdım bizim işyerinden
Mutfak gereçleri aldı kendine
-Ağız tadını bozamaz çünkü güçlükler-
Kitaplarını, elbiselerini yerleştirdi, ilk yemeklerini yaptı
Başladı çalışmaya
Kutsal bir görevde gibi
Hiç kimsenin kendinden istemediği
Kimbilir ne okumalar bekliyor onu, ne deneyler
Taptığım beyin kıvrımları
Kim bilir daha ne kentlere götürecek bizi
Ne dünyalara karışacağız
Ben ardında 
Fenerini yitirmemeye çalışan
Küçük, beyaz yelkenli.
<end>

<start>
Avuçlarımın arasında bir parça sudur yüzün
Açık deniz rüzgarlarına bakan
Kuzey yamaçların çilli meyvalarında
Aradığım
Bilinmez genlerin yüzdüğü göller içinde
Bir doğdum, Giritli bir ebenin ellerinde
Mor beyaz açmış afyon çiçekleriyle
Beklediğim
Cennet cennetler içinde bitmiyor kapıları
Çıktığım ceviz ağaçları ardımdan bakan
Çok gezdim, çok yitirdim dünyayı
Ayva turunç nar ortada kaldı
Peşimde üzünç bağlarının kırlangıcı
Renkli çamurlardan yuvamız saçak altında
Yanlış yerlerde bekledik güz güneşini
Kimse şıra kaynatmıyor bu bağlarda
Nice derelerden su içtim geldim yanına
Bakıp bakıp taşlarına niyet biçtim
İzlerinin savrulduğu toprakta
Ardındaki yolu yitirdim sandım
Sonunda içte bir ışıkmış ömrün pusulası
Sen yandıkça o da yanar bir yerinde
Gidecek yolun kalmadığında boşuna bekleme
Sorulara yanıt yoktur soğuk bir yürekte
<end>

<start>
hiç gitmediğim bir yerde, sevinçle ötesinde 
her türlü yaşantının, kendi sessizliği var gözlerinin: 
en ince kımıltısında birşey var içime gömen beni, 
birşey dokunamayacağım kadar bana yakın
kolayca açar beni en ürkek bir bakışın 
parmaklar gibi kapamış olsam bile kendimi, 
sen hep yaprak yaprak açarsın beni, Baharın 
(dokunup ustaca, gizlice)   açışı gibi ilk gününü
ya da beni kapatmaksa istediğin, ben, 
hayatım kapanırız güzelce, birden 
karın her yere özenle inişini 
düşleyen yüreğince şu çiçeğin;
duyduğumuz hiçbir şey bu ülkede 
erişemez gücüne sonsuz inceliğinin: 
renkleriyle yapısının beni bağlayan, 
öldüren, hiç durmadan, her nefeste
(bilmiyorum nedir bu sende olan, bu kapayan 
ve açan; yalnız anlıyor içimde birşey 
gözlerinin sesini güllerden derin olan) 
kimsenin yok, yağmurun bile, böyle küçük elleri
Çevirİ - Cevat ÇAPAN
<end>

<start>
Komayın beni bu ellerde-gayrı durmam 
Bu yol kavşağında susmuş gözler senin 
Beni kıskıvrak saran kollar senin kolların 
Tutamam ellerini- yanımdasın. 
Rüzgar gibi bakıyorsun - saçlarım uçuşuyor 
Ellerimi örtüyorum yüzüme - gözlerine bakamıyorum 
Sen bir çiçeksin yavaşça açarsın 
İncecik belin salınırsın- ilk çiçeksin baharda 
İşte uzat ellerini- ben gözlerimi yumuyorum 
Yeni yetme bir sürgün gibi kuruyorum olduğum yerde 
işte bu benim yüreğimdir- atmıyor 
İşte kar düşüyor gözlerime 
Hiçbir şey güçlü değil bu dünyada seni sevmek kadar 
Senin yüreğin kadar aydınlık değil 
Hiç bir şey ölümcül değil bu koku bu renk kadar 
Vücudun kadar alımlı değil hiçbiri çiçeklerin 
Neden bu güzelliği dudaklarının 
Gözlerinin bu koyu karanlığı 
Bir şey var yüreğimde kuş gibi uçarı 
Gözlerinin şavkı çiçeklerden 
Yağmur yağar telli pullu 
Biliyorum- ellerin gibisi yok.
<end>

<start>
<end>

<start>
beniâdem yaşadı şirin mi şirin bir kasabada
(salınır durur bir yukarı bir aşağı çanlar) 
ilkbahar yaz sonbahar kış
şakıdı beceriksizliklerini gösterdi hünerlerini.
Kadınlar ve erkekler(tümü de ufak tefek)  		
umursamadılar beniâdemi hem de hiç
ne ektilerse biçtiler aynını
güneş ay yıldızlar yağmur
çocuklar çaktılar(ama yalnızca birkaçı
ve unuttular aşağıda büyüdükçe yukarı 
sonbahar kış ilkbahar yaz) 
ki helâli sevmişti onu çok mu çok
zaman şimdide ve ağaç yaprakta
kadın güldü adamın şakasına ağladı acısına
kuş karda ve coşku dinginlikte
beniâdem'in  beni her şey idi kadına
kimileri evlendi davul dengi dengine		
güldüler ağlayışlarına ve oynadılar oyunlarını
(uyu uyan umut et ve derken) yemin
etseler  başları ağrımaz uyudular düşlerini
yıldızlar yağmur güneş ay
(ve yalnız kar başlayabilir açıklamaya
nasıl beceriklidir çocuklar anımsamayı unutmaya 
salınır durur bir yukarı bir aşağı çanlar)
günün birinde  beniâdem öldü sanırım
(ve helâli  kapandı üzerine öpmek için yüzünü) 
işgüzar ahali gömdü onları yan yana
yavaş yavaş ve oldu  bitti
hepsi mi hepsi ve derin mi derin
ve çok mu çok düşlerler uykularını
helâli ile beniâdem nisan toprağında	
canı gönülden ve keşke olsalar
Kadınlar ve erkekler(başlarını vura vura) 
yaz sonbahar kış ilkbahar
biçtiler ektiklerini ve gittiler geldikleri yere
güneş ay yıldızlar yağmur
<end>

<start>
tanrı karar verince yaratmaya
her şeyi bir soluk aldı
bir sirk çadırından daha büyük
ve her şey başladı
insan karar verince yok etmeye
kendisini topladı geleceğin
geçmişini ve bulduğu tek nedeni
parçaladı çevirdi çünküye
<end>

<start>
Beni  ister başkanı olsun sözünü ettiğiniz yerin
ya da kellifelli bir bay alicengiz isminde, yok			
önemi, isterse milyonlarcası olsun öbür kopuklardan
ya da yalnızca birkaçı, kesinlikle değil
mesele ve isterse pijamalı olsun
ya da kefenli önemsizdir kokutur
bir satıcı pis kokar sevindirmek için
ama ister kendini sevindirsin ya da isterse başkasını
fark etmez satsın satabildiğince yeter ki
nefreti kılıfları eğitimi yılanyağını elektr
iklisüpürgeleri terörü çilekleri demok
ras(sorumluluk alıcınındır) iyi lüzumundan fazla saçları
ya da Farz edin ki Biz Kavuşmuşuz insanaltı haklarına Çoktan
Çeviren: T.Asi BALKAR
<end>

<start>
Cambridge'li hanfendiler yaşar dayalı döşeli ruhlarıyla
güzel de değildirler ve şükret akılları olduğuna		
(üstelik, kilisede protestanca kutsanmış
kerimeler, ıtırsız alımsız kıpırdak) 
inanırlar İsa'ya ve Longfellow'a, ikisi de ölü,
bıkıp usanmadan ilgilenirler bi dolu ıvır zıvırla-
isteyen günümüzdeki yapıtlarda hâlâ arar bulur
haz alan parmakların ördüğünü işte şu  Lehlere mi? 
belki.		Hiç renk vermez yüzleri mahcup mahcup çıtlatırken
Bayan N ile Profesör D'nin rezaletini
..... Cambridge'li hanfendiler oralı olmaz, üzerinde
Cambridge'in arada sırada olsa da yuvası
lavanta kokan ve uçsuz bucaksız gökyüzünün, o
gücenik bir bonibon parçası misali zırıldasa da ay
Çeviren: T.Asi BALKAR
<end>

<start>
cennetler varsa eğer annem(tek başına)  kavuşacak
birine. Ne bir hercai menekşe cennetidir o
ne de vadi-deki-zambakların kırılgan cenneti ama
bir kızılkara güller cenneti olacaktır o
babam dikiliyor (bir gül gibi derin 
bir gül gibi uzun)
olacak yanında benim
eğilerek üzerine annemin 
(sessizce)
gerçekten taçyaprağı gözlerle ve görmeyecek
hiçbir şey bakışıyla bir şair gibi gerçekten ne		
bir çiçek ve ne bir yüz 
ellerle örtük
ki fısıldar 
İşte budur sevgilim benim
(ansızın gün ışığında
selamlayacak babam,
&t;üm bahçe selamlayacak)
Çeviren: T.Asi BALKAR
<end>

<start>
çünkü  tam da
İlkyaz
şeyleri
kalkışır hazırlamaya insanları
(&sap;
madan diğer
yollara) çünkü tam d
a N				 
isan
Canlılar yol gösterir kendi
kendilerine(her
biri
başkasının yerine) ama
nedir karmaşık
acayip olan
Sevgilim
sen misin&
ben her şeyden çok sen
&ben;(do
la
yı
sıyla O'yuz biz)
Çeviren: T.Asi BALKAR
<end>

<start>
yapraklar
(bak) 
kilitli
içinde
altın
günbatımı
parlak
lığın
ürperiyor
Çeviren: Samet KÖSE
<end>

<start>
Ekonomik güve
nirlik bir neme
ne bahane
dir
kul
lanılır önce
likle o bönce
heriflerce
kıçı koymak için
önüne gövdenin
Çeviren: Suphi AYTİMUR
<end>

<start>
"elbet önce tanrı sonra amerika ben
seviyorum seni gezginlerin ülkesi ve diğerlerinin ey
söyle görebilir misin gün erkenden doğarken benim
yurdumda yüzyıllardır böyle gelmiş böyle gider
ve çok görme bize bunu nesine üzülmeli
her dilde hatta sağırvedilsizcede bile
oğulların alkışlar şanlı adını tanrı aşkına
vallahi billahi tallahi ağızda sakız olmuş
neyin güzelliği konuşulan kim daha güzel-
dir ki bu kahraman mutlu ölülerden
arslanlar gibi atıldılar kükreyen kırıma
durup düşünmediler bile onlar öldüler uğruna
ne yani özgürlüğün sesi mi kısılaydı? "
Adam konuştu.        Ve bir dikişte içti bir bardak suyu
Çeviren: T.Asi BALKAR
<end>

<start>
hişt dinle
minimini cinleriperileri
parmakuçlarına basarak
bir görünüp bir yitiyorlar
minimini ışıltılarla
büyüler ve çınlatır
gulyabaniler
eciş-b-üçüş eciş-b-üçüş
minimini mutlu putlu
iğrençtir ciyaklarken
minimini sipsinir farecikler
hızla koşarken
gözleri	çakmak çakmak ve koş
gizlensaklangizlen
süpürür
süpürür	gözlediğiniz kocakarı
burnunun dibine gizlenseniz bile
süpürür sizi yine de
kimseler bilmez
cadı bilir şeytanı	amanın
şeytan		of aman
şeytan
izbırakma  dan büyük
boşlukta
sıçrar
şeytan
şeytan
şeytan
şeytan
	beeeeee
Çeviren: T.Asi BALKAR
<end>

<start>
kim bilir ya ay 
bir balonsa,şahane bir şehirden gelen
gökteki-güzel insanlarla dolu? 
(ve ya sen ve ben girseydik
içine onun,ya onlar
alsaydı beni ve alsaydı seni balonlarına,
işte o zaman
biz çıkardık daha yükseklere tüm o güzel insanlarla
evlerden ve çan kulelerinden ve bulutlardan:
giderdik süzülerek
uzaklara ta uzaklara süzülerek  şahane
bir şehre hiç kimsenin uğramadığı,orada
her daim
	mevsim
		Bahardır) ve herkes
âşıktır ve çiçekler toplar kendi kendilerini
Çeviren: T.Asi BALKAR
<end>

<start>
l-e-r-g-e-k-i-r-ç-e
                   dir
b) ak(tığı) mız
şimdikümeleştiler
                          KİRGEÇELER
                                                kuşatmay(ı
sIçr) :a
           yI
              ! p:
Y                                                            a
                           (r
dIlAr.                                    .çElErGeKiR) 
                                                                 ki
sür(g) üylekoş(eli) tu(p) tuzaktan
,çekirgeler;
Çeviren: T.Asi BALKAR
<end>

<start>
müge ve mine ve menekşe ve mayıs
indiler kumsala(bir gün oynamaya)
ve müge bir istiridye kabuğu buldu şarkı söyleyen
öyle sevimliydi ki anımsamıyordu dertlerini ve
mine arkadaş oldu karaya vurmuş bir yıldızla
ordaydı denizyıldızı beş yorgun parmağıyla;
ve menekşeyi korkunç bir şey kovaladı
kaçtı kıyıya üfleyerek hava kabarcıklarını:ve
mayıs döndü eve her yanı düzgün bir kaya ile
dünya gibi küçücük yalnızlık gibi kocaman
Yitirdiğimiz ne olursa olsun(bir sen ya da bir ben gibi) 
denizde bulduklarımız hep  kendimiziz değil mi
Çeviren: T.Asi BALKAR
<end>

<start>
o henüz Bakire
-taze; ve sen		
anlarsın sonuç olarak
biraz haşindim ben
gözüm ondaydı ve(baştan
başa yağlıydı kardan mili,
usulca gaz verdim yokladım		
radyatörünü sapasağlamdı makaslar da Ta.
Mam.) hemen davrandım dolmuş-karbüratörüne yüklendim
kaydırdım 
debriyajı(ve sonra her nasılsa geri vitese takmışım o
tekmeledi ne
oluyor be) hemen
anında vitesi boşa attım  yokladım ve
gene yav-aşça; güçbe,lâ dürte.	rek(benim
lev-yem Hemen-
oh ve onun dişlileri
birinci vitesten geçti 
en esaslı biçimde
ikinciye-derken-son-vitese
yağlıyıldırımgibi) tam biz dönerken köşesini Kutsallık

caddesinin dokundum gaza ve verdim
ona özsuyunu,enfes
(bu
ilk seferdi ve inan ki ben ve biz
mutluyduk görmekten ne hoş uyum sağladığını 
son dakikaya dek  dönerken geri Halk
Bahçelerinden  hızla bastım
o
içtengenişlemeli
&
dıştandaralmalı
frenlerin İkisinebirden ve
getirdim onuheryanı titrE
-yerek
son; durağa.
dur-
; Duk)
Çeviren: T.Asi BALKAR
<end>

<start>
şarkısını söylerim Olaf'ın kutlu ve görkemli
onun sımsıcacık yüreği irkildi savaşta:
bilinçli bir savaş-karşıtı o
onun çokbisevilen albayı(sırım gibi
westpoint'li çok sıkı eğitilmiş) 
ele aldı yoldan çıkmış Olaf'ı tez elden; 
ama - sevinçten uçan bir  gedikli
güruhu(önce vurarak kafasına
onun) buzlu sularda süründürdülerse de
o umarsızlığı ki başkaları vurdularsa da
fırçalarla daha yeni kullanılmış 
bu çamurlu tuvalet taşlarında,
aynı türden enteller uyarırken
sadakatini körleştirici aletlerle -
Olaf(herkesin gözünde
bir ceset ve istemeyen tek çul bile 
üzerinde Tanrı'nın ona sunduğundan başka) 
karşılık veriyor,bıkıp usanmadan
"Öpmeyeceğim sizin.iktirici bayrağınızı"
gümüş kuş derhal ciddileşti
(fırladı telaşla tıraş olmaya)
ama - her sınıftan subaylar
(özlem dolu bir ulusun gökgözlü gururu) 
bitkin avlarını sövüp tekmelediyse de 
cılkı çıkıncaya dek kendi cırlak
sesleriyle ve postalları daha beter olana dek,
ve kışkırttılarsa da birincisınıfustaerleri
makatına şeytanlıkla sataşsınlar 
diye ellerinde ustalıkla kullandıkları
ateşte kızdırılmış kasaturalarla- 
Olaf(bir zamanlar dizleri olan şeyler üzerinde) 
neredeyse durmaksızın yineliyordu
"epeyce mok var Ben yemeyeceğim"
başkanımız, iddia eder bütünüyle
kendisine bildirildiği üzere 
o korkakorospuçocuğunun
bir zindana tıkıldığını,orada öldüğünü
İsa'yı(Rahmeti sonsuz olan) 
görmek için yakarırım:ve Olaf'ı da
özellikle daha çok çünkü
istatistikler yalanlamadıkça o 
daha yiğitti benden:daha sarışındı sizlerden.
Çeviren: T.Asi BALKAR
<end>

<start>
sevgilim
kralı karanlık olan
        bir ülkedir senin saçların
alnın çiçeklerin bir havalanışı
başın dipdiri bir ormandır senin
          uyuyan kuşlarla dolu
oğul oğul ak arıdır memelerin
         dalı üstünde gövdenin
gövden nisandır benim için
koltukaltlarında ilkbaharın gelişi
kralların arabasına koşulmuş
        ak atlardır kalçaların
ve has bir ozanın mızrap vuruşlarıdır
aralarında her zaman tatlı bir ezgi
sevgilim
başın kutusudur
          aklın olan o serin mücevherin
başındaki saç yenilgi bilmeyen
         bir yiğittir
omuzlarındaki saçlar
        zafer davullarıyla yürüyen bir ordu
düşlerin ağaçlarıdır bacakların
meyvesi unutkanlığın özü
kızıllar giyinmiş satraplardır dudakların
        öpüşü kralları birleştiren
bileklerin
kutsaldır
         kanının anahtarlarının bekçileri
gümüş vazolardaki çiçeklerdir ayak
         bileklerinin üstü
güzelliğinde flütlerin ikilemi
gözlerin aldatışı çanların
günlük kokuları arasından sezilen
Çeviren: Cevat ÇAPAN
<end>

<start>
şirin eskipüskü fasafisolarım
lucy halam olup bitmiş
savaşı isterse anlatırdı
sizlere ballandıra ballandıra
dövüştüğümüzü ne halt yemek
için,
kızkardeşim
isabel ördü yüzlerce
ve
yüzlerce) çorap gıkını
çıkarmadan gömlekler piredelmez başlıklar
sürüsepet kolluklar bidolu ıvırzıvırlar,
anneciğim dilerdi
ölseydim mok yoluna
kuşkusuz kahramanca babam da
ıkınasıkına söyler dururdu 
nasıl
kazık çaktığımı rütbeme ve bilseydi
o sırada ben
kendi zamazingolarımla uzanıp sırsıklam
çamurlara bata çıka tak
ımtaklavatımla
düşleyerek,
de
   lifişek,Senin
gülümseyişini
gözlerini dizlerini ve senin Tırıvırılarını)
Çeviren: T.Asi BALKAR
<end>

<start>
AVA GİDEN KERİZ(KİM
ava giden keriz(kim
,yok
yere,
güler boy
una o şakay
a
d
üşer tongay
a! 
kim bilirkimdiroke riz
? ben
yd) değil
Çeviren: T.Asi BALKAR
<end>

<start>
* nedir yol? 
toprak adındaki kağıda yazılı 
gezginlik manifestosu.
* nedir ağaç? 
dalgaları hava olan yeşil göl.
* nedir hava? 
bir ruh 
bir bedene yerleşmeyi istemeyen.
* nedir ayna? 
ikinci bir yüz 
ve üçüncü göz.
* nedir mukaddes? 
bir maske 
eğlenebilmek için müdennesle.
* nedir ölüm? 
kadının rahmiyle 
yerin rahmi arasında 
nakliye arabası.
* nedir gökkuşağı? 
bulutun bedeniyle 
güneşin bedeni 
bir eğimle kucaklaşmış 
yerin bedeni üzerinde.
* nedir dalga? 
denizin ekranında 
çizgi film.
*nedir kıyı? 
dalgaların yorgunluğu için yastık.
* nedir yıldız? 
en güzel tarafı kapağı olan bir kitap
* nedir yaşlılık? 
iki yöne büyüyen bir bitki: 
çocukluğun şafağı 
ve ölümün gecesine.
* nedir siyah? 
güneşe gebe bir rahim.
* nedir akan yıldız? 
fırlamış bir ok ki tek hedefi var gerçekleştireceği: 
kırılıp ölmek.
* nedir günbatımı? 
güneşin bedeninden dökülen ter.
* nedir kasîde? 
bir kız çocuk 
bitmeyen 
bir süt emmek 
ile 
yaşayan.
* nedir düş? 
hayale lâyık olabilmek için 
gerçekliğin yükselişi.
* nedir mutluluk? 
dilin kıyısındaki bir mezarlıkta 
mezar taşı.
* nedir umut? 
betimlemek ölümü 
hayatın diliyle.
* nedir toprak? 
bedenin geleceği.
* nedir önkaranlık? 
vedâ hutbesi.
* nedir gözyaşı? 
bedenin kaybettiği savaş.
* nedir umutsuzluk? 
hayatı ölümün diliyle betimlemek.
* nedir yankı? 
yol alışın yıktığı beden- 
tükeniyor 
tükendi.
* nedir toz? 
rüzgârın dengi ve en büyük rakibi.
* nedir yatak? 
gece içinde 
gece.
* nedir doğa? 
görüyü yazmak için 
sağgörüdeki dil.
* nedir ufuk? 
sınırsızca devingen uzay.
* nedir rastlantı? 
farkında olmadan 
ellerine düşen 
rüzgârın ağacındaki meyve.
* nedir gül? 
koparılmak için yetiştirilen baş.
* nedir gerçek? 
resmetmek suyun endâmını 
ya da ışığın yüzünü.
* nedir gayb? 
görmeyi arzuladığımız bir ev 
ve nefret ettiğimiz 
içinde oturmaktan.
* nedir gök? 
daha çıkmadan 
kırılan merdiven.
* nedir gece? 
bir peçe 
güneşin yüzüne taktığı.
* nedir güzellik? 
bir biçim ki, onu gördüğünde görürsün 
ardındaki sırrı 
bazen de ardındaki allahı görürsün.
* nedir anlamsızlık? 
hastalık 
en yaygın olanı.
* nedir varlık? 
daima yeniden 
gözden geçirilmeyi gereksinen.
* nedir gerçeklik? 
çökeltiler 
dilin 
ırmağı içre.
* nedir yoksulluk? 
yeryüzü üzerinde hareket eden mezar.
* nedir dostluk? 
ikinci bir güneş.
* nedir sanı? 
muğlaklığın bedenini yoklayan el.
* nedir gece? 
yıldızların kitaplarını satan sahaf.
* nedir dua? 
sözün suyundan buharlaşan 
göksel bulut.
* nedir gözyaşı? 
en saf ayna.
* nedir ay? 
güneşin sadık hizmetkârı.
* nedir mutlak? 
kafadaki hayız.
* nedir çıplaklık? 
bedenin fatihası.
* nedir iz? 
yürümeyi kesen ayak.
* nedir bellek? 
bir ev ki yalnızca 
ikameti içindir 
kayıp eşyaların.
* nedir şiir? 
seferde gemiler ve yoktur limanları.
*nedir yastık? 
gecenin merdivenindeki ilk basamak.
* nedir başarısızlık? 
ömür gölünde yüzen yosun.
* nedir ömür? 
karanlığa doğru 
hiç durmayan yolculuk.
* nedir kargaşa? 
bir başka düzen gecenin bedeni için.
* nedir hayâl? 
gerçekliğin ıtırı.
* nedir tarih? 
kör bir davulcu.
* nedir yağmur? 
son yolcu 
bulut treninden inen.
* nedir yüz? 
gözyaşının göçü için en yakın liman.
* nedir gündüz? 
güneş ışınlarının en geniş kafesi.
* nedir çöl? 
kum falı 
okumaktan 
bıkmayan 
falcı kadın.
*nedir kum? 
sürekli okuru tek bir romanın: 
rüzgârın.
* nedir sır? 
bir kapalı kap 
açtığında kırılan.
*nedir bağırış? 
sesteki pas.
* nedir toz? 
soluk 
yerin ciğerinden yükselen.
* nedir parmaklar? 
beden okyanuslarının ilk kıyıları.
* nedir kanat? 
uzayın kulağında fısıltı.
*nedir kafes? 
içi boş doluluk
* nedir keder? 
bedenin uzayındaki 
önkaranlık.
* nedir şans? 
vaktin elindeki zar.
* nedir düş? 
bıkmayan bir aç 
gerçekliğin kapısını çalmaktan.
*nedir hüzün? 
neşe sözlüğünün 
yanlışlıkla attığı kelime.
* nedir sürpriz? 
bir kuş 
kurtulmuş 
elinden gerçekliğin.
* nedir vatan? 
dilin koltuklarına 
uzanan cisim.
*nedir dil? 
bir trendir ki 
aynı zamanda 
yol, yolculuk ve varıştır.
* nedir ırmak? 
bir yatak ki, yeryüzü 
memelerinin arasına 
ya da göbeğinin altına yayar onu.
* nedir bahçe? 
bir kadın şair 
şiirlerini uyuyarak yazan 
ve susarak okuyan.
* nedir merkez? 
tüm uçların ucu.
* nedir yakın? 
bilgiyi gereksinmeyen 
istikrar.
* nedir zaman? 
bir giysi 
giyip çıkarmadığımız.
* nedir düz çizgi? 
görülmeyen 
eğik 
çizgiler toplamı.
* nedir serap? 
bir güneş 
kumu giyip 
suya benzemeye çalışan.
* nedir su? 
ateşin cehennemi.
* nedir göbek? 
yolun yarısı 
iki cennet 
arasında.
* nedir öpücük? 
görülen koparılışı 
görünmeyen bir meyvenin.
* nedir kaygı? 
buruşukluklar 
ve kırışıklıklar 
damarların ipeğinde.
* nedir mecaz? 
kelimelerin göğüslerinde 
çırpan kanatlar.
* nedir yaratı? 
rastlantının elinde yüzük.
* nedir kucaklaşma? 
ikinin üçüncüsü.
* nedir anlam? 
anlamsızlığın başı 
ve sonu.
Çev: İsmail Özdemir
<end>

<start>
Kadın:
senin için ölüyorum. sana olan sevgimden
bir yanım eksik uyandığımı görmüyor musun? 
senin için ölüyorum,
kararsızlığın içine düşüyorum.
benliğimi duyumsamadan, bedenimi duyumsamadan,
nerede yaşadığımı bilmeden bu güzel
bedenimin ardında.
her şeyi.. neden, oysa, neden açığa vurmuyorum:
oysa hayatın eşsiz olmasını istiyorum
neden, oysa, neden insan gibi doğal yaşayamıyorum, ölümüm
söylediğim her yerde: sen vatanım olmasan
zamanın düşmanı olan şey dostum olur mu?
(sessizlik..)
böylece ey aşkın bedeni sesimi sana bırakıyorum
bana, yolumdaki zerreciklerin yarasını ellerinle sunman için
kuldum- belki de tanrı diye kocamın aşkını bildim.
kocam- şimdi tapınağım diye bildiğimdi.
isteklerimizden başka hiçbir şey gidip gelmez aramızda.
(sessizlik..)
ey gurbet seni yeryüzünün her köşesinde seviyorum,
çocuğuma ne söyleyebilirim
kendi beşiğinde gurbetteyken? 
babasının yatağını unuttum, bana şehvet olan şeyi de,
yıllardır kullanıldığımı bilerek arıyorum şimdi,
söylesem mi? günahkarlığı onaylar gibi. iştahla,
güzelliğiyle yağarken gökyüzü ve yeryüzü bardağımıza.
gökyüzü inlediğinde peygamberler bilir ne olduğunu
görüyor musun, filinta
damatların mutluluğunu? ancak
aydınlatana bedenini ver bana, ey sen, koynuna al beni, esiri
olayım beni büyüleyen organlarının.
(sessizlik..)
bağrından ve boğazından gelen bir kokun var senin, son
buluşmamızdan damla damla damlayan, içine
boşaldığın ve boşaldığım. açılırken
içime akan bir şelale olan. gecemin ışığında şeffaf.
yarılan – yerde
depremi kendine kardeş yapan
göbeğimde gizli,
saldırganlığını ve savunmasını yalnızlaştıran.
iyileşeceksin, içindekini yeter ki uyandır. benliğimle ve
ölümümle yüzleşmeme
sen neden olacaksın, özgürlüğüm gibi.
günahlarımla selamlaşacağız
bu sürecin sonunda.
ölümüm. ecelimle
kısmetim benliğinle. resim ve şiiri gibi bir iklimdir sende
ve içimde yitenle,
içindeki zerreciklerle daha da çoğalırım, orman gibi.
içinde görmediğim mevsimlerim bile olacak, içinde – ne ateşim
ne toz. ot
su birikintileri gibi fışkırır topraktan,
içinde yitişini görüyorum, yitişimi, al beni.
bedenim aşkın çamurudur, işte benliğimi sana
teslim ediyorum.
<end>

<start>
Kollarında bir güneş ölür, 
Gece gömmem onu diye tutturmuştur, 
Sürekli dalgalanmalarla 
Deniz öğretti ona, 
Nasıl çıkacağını kendinden, 
Hem de hep kendi kalıp.
<end>

<start>
ölmek istedim olmadı, 
Yasamak istedim, 
neye yarası 
Söyleyin dostlar yaşamın, 
ne anlamı var...
Sevmek istedim, 
sevdim 
Sevilmek istedim, 
sevilmedim 
Söyleyin dostlar yaşamın, 
ne anlamı var...
ölmek olmadı 
Sevmek olmadı 
Sevilmek olmadı 
Söyleyin bana dostlar, 
Yasamanın sebebini
<end>

<start>
bir zamanlar olduğum çocuk, uğradı
bana
yabancı bir yüzle.
bir şey demedi. yürüdük
sessizce birbirimize baktık. adımlarımız
yabancı akan bir nehir.
bir araya getirdi bizi, rüzgarda uçuşan bu kağıtlar adına, kökler
ayrıldık
bir orman yeryüzünün yazdığı ve mevsimlerin suladığı.
ey bir zamanlar olduğum çocuk, yaklaş
bizi birleştiren ne, şimdi,  ve ne diyeceğiz birbirimize?
Çeviri: Musa Ağgün
<end>

<start>
bu şuursuz beklemeler yıpratmaya başladı beni
geceler gündüze inat bulaşıyor ellerime camlardan
alnımı dayadığım pencereden dışarıyı seyrediyorum
karanlık kopkoyu bir karanlık sarmış şehri
sirenlerin umursamaz gürültüsü korkutuyor beni
ambulanslar hızlı hızlı seni taşıyormuşcasına huzursuzum
yoksun bulamıyorum seni
en son o gece gördüm seni gözlerine bakmadan gittim
baksam gidemezdim
özlediğimi söylediğimde gülmüştün
söylediğimde özlediğimi gülmüştün
gülmüştün özlediğimi söylediğimde
bu ilk
seni çok sevdim
tıpki seni tekrar bulamıyacağımı anladığımdaki kadar çok sevdim
ambulanslar hala gelip geçiyor
gece devam ediyor
geceyi soluyorum
ciğerlerim simsiyah
deniz kudurmuş geceye saldırır durur
kayalar bastırmaya çalışırken geceyi
tüm kumsal adını haykırıyor rüzgara
rüzgar şehri allak bullak ederek dağlara tırmanıyor
tüm geceyi kaldırıp altına bakıyorum
oralarda yoksun karakızım
neredesin bulamıyorum
geceyi fırlatmaya çalışıyorum olmuyor
kötü bulaşmış şehre gece camlar simsiyah
alnıma simsiyah gece bulaşık
elimin tersiyle terimi siler gibi siliyorum geceyi
çirkin yazılmış elyazısı gibi duruyorum şu dünyanın üzerinde
kimse silipte yani baştan yazmak istemiyor
oysa öyle hasretimki kerelerce defa yazılmaya
kağıt olsam kalem olsam cümle olsam nokta virgül olsam
gelsen 
kilometrelerce kilometrelerce hasret dolu şiirler yazsan benimle 
kitaplarca dolsam mısralarca ağlasam ellerinde
uyanıyorum ansızın bu şiirsel dünyadan
şehir kapkara karanlık
şiirler okuyup simsiyah boşluğa
seni çağıyorum sesime
bugün yırt bu geceyi baştan sona dolaş tüm şehri
bütün sokak lambalarını yak
bütün kapıları çal herkes uyansın
bir müjde olsun içinde senden birşeyler olsun
bu gece şehir uyumasın
bu karanlık
bu şehir
bu gece 
bu son olsun
bu gece bu simsiyah karanlığı yırtan bembeyaz çığlık
bana seni getiren müjde olsun
bu son olsun içinde sen olsun..
<end>

<start>
bedenin, yolunun gülüdür
aynı anda hem açılıp hem kapanan.
* 
hiç hissettin mi sabahın dar geldiğini adımlarına? 
öyleyse uyandın demektir 
bedenin aşkla dolu olarak.
* 
ruhun pınarlarını besleyen 
en güzel ve en duru yağmur 
bedenin bulutlarından yağan yağmurdur.
* 
her sabahın 
gizli bir bedeni vardır 
sana çocuk kollarını açan.
* 
dedi ki (kadın) : 
beden anlamın başlangıcıdır.
* 
ruhun en yakın arkadaşı 
ışıktır, 
bedenin en yakın arkadaşı 
gölge.
* 
aşk bir bedendir 
en özleyen giysisi gece olan.
* 
bedenim kelimelerdir 
günlerimin defterlerine dökülür.
* 
benden daha yoğun bir şey yok 
der beden- 
ve bir şey yok daha şeffaf olan
* 
dedi ki (kadın) : 
gündüz bedenin tapınağıdır 
ve gece kurban.
* 
dedi ki (erkek) : 
bedeni ara vermez yolculuğuna 
bedenimin labirentlerinde.
* 
dedi ki(erkek) : 
beden için şehvet 
anadilin kendisidir.
* 
dedi ki(kadın) : 
bedeni beden yazar yalnızca.
* 
dedi ki(erkek) : 
kelimelerin bir uzayı vardır 
yetmez cemâline bedenin.
* 
beden bir kitaptır 
iki yöne okunan- 
adan zye 
ve zden aya.
* 
günler- 
bedenin ovalarında koşuşan kısraklar.
* 
düşleri bedeni üzerinde kuşlardır kanat çırpan 
ve fısıldayan: dardır bu uzay, diye.
* 
bazen, 
şiire beden rengi vermek için 
kelimelerin renklerini siler.
* 
henüz, 
ölümü ağırlamak için açmadı bedenini 
yoksa bu, hâlâ hayatın cahili olduğu için mi?
* 
bedenin kitabı 
en geniş ve en yüksek uzaydır 
arzunun alfabesine.
* 
cinsellik bir göbektir 
geceyle gündüzü 
tek bir beden yapan.
* 
akıl birikmedir 
bedense başlamak.
* 
beden aynı anda, 
hem nergistir hem göl.
Çev: İsmail Özdemir
<end>

<start>
kaç kez, ikinci bir ülkem var, dedin 
ve avuçların yaşlarla doldu 
ve doldu onun 
yaklaşan sınırlarının şimşeğiyle gözlerin, 
anladı mı gözlerin, dünya nerede ağladı 
ya da nerede yıldırdıysa adımlarını senin 
şarkındaki gibi, burada ya da orada 
senden başka her yol geçeni tanıdığını 
ve onun bağrıyla memeleri kuru 
bir yalnız olduğunu 
ve reddin havasını bilmediğini; 
acaba dünyanın sen olduğunu 
kavradı mı gözlerin?
Çev. İsmail Özdemir
<end>

<start>
Yere ve göğe bir ev
Burası, Akdeniz ile Sierra Nevada arası.
Dağ elini koyuyor dalganın eline
deniz ağacın pencerelerini kuşatıyor.
İşte Gumara kapısı,
El-Hamra’ya çıkan şairlerin
hayallerini görüyorum
Hugo, Gongorra, Jimenez, Rilke, Lorca
Armando Blasio Weldes’i işitiyorum:
“Kaç kez istemişimdir Gırnata çağında
doğmuş olmayı”.
Bu tarihin ıtrına dar geliyor feza,
bu toprağın kokusuna dar geliyor tarih.
Tırman ey şair soruların burçlarına, reyhanın havasını oku,
daya dudaklarını anlamın şarabına.
İşte el-Hamra kapılarını göğe açıyor
çıkmak ve çocuklarını ziyaret etmek için.
Bir el – beş vakit namaz
Bir el – kötülükle vuruşmak için bir tılsım,
ne taşıyor böyle sallanan bu el
kanayan bir nar mı, çığlıktan bir ciğer mi? 
İşte Guadaira nehri:
Bir halhal ve iki çıplak ayak
Güneşin çevresini tutmuştu fareler,
işte, çizgilerin ve renklerin
taylesanında uzanmaya bıraktım onları,
gizemli nüktelere daldım
kaygılarımı yeşil bir tılsıma hapsederek:
Yaratılışın Adem’i hayal
Uygarlığın Havva’sı el-Hamra/kırmızı kız.
Düş gör düş gör
Düş görmezsen uyku ve gece seni yiyecek.
Şarabın kapısı,
Giriyor muydum, çıkıyor muydum? 
Benden sarhoş oldu eğimler ve harmaniler
içinde tarih yasemininin ürperdiği.
Kûfî hattı ve nesih hattı bahçelerinde sarhoş oldum,
Seni getiriyor müzik ve gidiyor
her mekâna ve mekânsızlığa.
Avlular, ışık göllerinde yüzen muvaşşahlar.
Ve renklerinden çıkmak üzere
giren nice kelebekler,
duvarlar önünde derin saygıyla,
çamurun bir teşbih olduğu yer
duvarların esire kardeş olduğu.
Hayat – bezemenin gövdesinde bir göbek
yıldızlarsa kulakları altında perçemler.
Bulutlara dokunmaktan korkma
ey adımlarım, dingin olun, de! 
Siyahın meydanında reyhanların
meydanında
suyun merdiveninden iniyor ay
sevdiği yüzle buluşmak için suda
çevresinde kandillerin ışığı utanıp sönüyor.
Bu sütunların ayak kemiklerinde
süslemelerin fısıltısı
kemerler çekilişler ve dalgalar.
Kim bu narin nakkaş? 
Bezemesine yıldızları hapseden
ki çıkmak istemiyorlar oradan.
Hat – içinde zamanın suyu aksın diye
mürekkebin kazdığı bir ırmak.
Ey bezemenin müridi, işte kutbun
kubbeler de hâller ve makamlar.
Kubbede bir hışırtı içinde kanatlar saklı
altında coşku hareketli bir koltuk
aşk ceylanlarının taşıdığı.
İşte, sonsuzluk bir cübbe giyiyor
bir lambanın içinde oturuyor ufuk.
Kulak verin revaklara:
Güneşle gecenin çiftleşmesi
benimle benim aramda sürekli bir
düğün bu.
Ama gövdem benim değil.
Özleyiş ve lezzet onu aldı benden.
Öyleyse bırak beni ve algıyı alevlendir
Heveslerimi uyandır.
İşte bu varlıklar
Pencerelere giysiler diken iğnenin
deliklerine giriyor
Orada gemiler ve erkek geyik boyunları
orada at sırtları, birine bindim
ve mesafelerin hurmasını silkeledim.
Bilmem neden ağlıyordu o pencere
Uzayın ona mavi mendilini uzattığını gördüm
ayın bulutlarla örtülürken
el-Hamra’da yarattığı
harikaları anlatıyor şu pencere de.
Ancak düş gemilerinin sığabildiği
göller misali pencereler
pencereler – yıldızların kulaklarında küpeler.
Boşluk el-Hamra’nın alfabesine
yaraşmayan bir sözcük.
Kumariş hamamında sarı, mavi,
kırmızı arasında,
anlatılmaz bir susuzluğa düşüyor su,
sen anlayabilirsin bu neden böyle.
İşte fıskiye bir gövde olmaya çabalıyor
bir şarkıya dönüşmek suyun işi de.
Yıkananların her biri,
belini göğün kucakladığını sanıyor.
Doğanın ve ötesinin
boynuna sarılıyor
yahut bana öyle göründü.
Bana öyle göründüğünü düşünüp
dedim ki:
Bu delilikte
Nesnelerin ne idiğini bilmemek iyidir.
O akşam Gırnata
hayalimde uyumadı
kollarımın arasında uyudu.
Bornozlarının eteklerini sürükle
ey Gırnata
zamanın bundan dolayı tökezlemesi
hoş olur.
Bir köşe fısıldadı bana:
Girdin, ey şair, üçgenime
yazık ki çıkacaksın,
süt dolu memelerim var benim,
kabım yok.
Benim gibi ol
Yolculuk et ama kendi gövdende,
ki oluşu kuşatasın güzelce.
Köşe dedi ki:
Akıl burada duyunun hizmetinde,
bezemedir çamura söylemeyi öğreten.
Ama yetişir bu bezemeye bakıp durduğun,
ardında yoldan çıkmışlar yürüyor havada
kuşkunun erguvanını giyerek
El-Hamra’nın köşeleri bilimi yalanlıyor:
Işık saçılıyor onlarda sanki henüz keşfedilmemiş bir sorgucu.
Sen köşeleri tuttun pantolonlarını
toplayarak
güneşin ışınları sanılarla sarınırken.
Nakış ve bezeme tabakalarının altında,
düş için oyulmuş ırmaklar
Bu kubbenin altında cellât yok
kan yok bu revakta
şiirin ayak izlerinden başka iz yok.
El-Hamra’nm kapılarına yaslanmış
erkekler
kuruntuya fırlatılmışlar sanki
yolculuğun tepelerinden
cenneti evine çekmeye çalışıyor her biri.
Gırnata’nın düğünlerine kadınlar esin üfler
tepelerde saç örgülerini çözen yıldızlar.
Ama gövdem hüzünlü şu anda-
Daha doğmamış olduğumu söylesem mi? 
Gelme gelme ey yarın,
Mühlet ver, bekle öğrenelim
seni nasıl göreceğimizi,
Seni nasıl karşılayacağımızı
bilelim de öyle gel.
Zaman bir ihtiyar,
kırık bir arabanın gölgesinde oturuyor
mevsimleri tüttürerek
El-Hamra’nın duvarlarına söylesem mi acaba:
Ceplerini parçala! 
Sütunların ağlamasını istesem mi? 
“Yaralarına merhem sürmeye vaktim olmadı”:
Bana böyle seslenen o vakit mi? 
Dinle ama hayalini, ey Gırnata, düşen kırışıklıkları avutuyor o hayal,
Burçlarına kulak ver
sevgi kasideleri okuyor.
Ama, ama
İşte bana bir kitara veriyor bu gece
Sehere şarkı söyleyeyim diye.
Şiir yüz hatlarını feleğin üzerine kazırken
El-Hamra’nın göbeğinde oturan bir felek söylüyor
Başka bir usturlap mı doğuyor? 
Ve neden sevmiyorum ben
göremeyeceğimdekinden başka bir şeyi? 
Böylece yaratışla eylemini
birleştiriyorum,
nesneyle eşini
nesneyle karşıtını,
ve diyorum ki yarının meydanlarında
Gırnata’nın elleri
Nesnelerin hepsi önden gelsinler diye-
İşte Gırnata’nın adımları yazıyor
eşsiz bir mürekkeple oluşun muvaşşahını.
Gırnata’ya kulak ver, ey şair,
sen geçip giden akşama âşık olmadın
gelen sabaha tutuldun çünkü sen.
Akşam sehere hazırlanıyor –
Sana ufku açan bir kök
ve sana yükseklik sağlayan bir derinlik.
Güneş gibi, Gırnata gibi
senin de yanağın iki:
Doğuda bir yanak,
Batıda bir yanak.
<end>

<start>
Beni terk edip gittiğin zaman 
Sanma ki kal diye yalvaracağım 
Ben senin yerine ağlayacağım
Aşkımızın sonsuz olması için 
İsmini dağlara haykıracağım 
Islak gözlerini görmemek için 
Ben senin yerine ağlayacağım
<end>

<start>
çölün yalnızlığında ilerleyen yüzlere 
ot ve ateş giyinmiş Doğu'ya
denizin yıkadığı toprağa 
ve onun sevdasına barış
yağmurlarını verdi bana baş döndürücü çıplaklığın 
kendini bana adıyor yıldırım 
benim bağrımda olgunlaştı zaman 
bak işte Doğu'nun parıltısı kanım 
su çeker gibi çek beni ve yok ol 
yitir beni yankısı ve şimşeği var oylukların 
su çeker gibi çek beni gövdemle örtün 
nirengidir ateşim ve yıldızdır 
yön yaramdır benim 
heceliyorum 
bir yıldızı heceliyorum resmini çiziyorum 
kaçaktır yurdumda yurdum 
heceliyorum onun çizdiği yıldızı 
yenik günlerinin ayak izlerinde
ey sözün külü 
gecende bir çocuğu daha var mı tarihimin?
<end>

<start>
Yamaçta bir ev evin üstünde
Kocaman bir tavuskuşu oturmuş
Dar pencerede ufacık bir kız
Elinde paket taşı kadar bir çikolata
Bir tüy ormanının ardında kalan
Güneş içindeki çin'e bakıyor
Bahçeye k....................
<end>

<start>
Akşamüstü oturdum yol kıyısına
Düşündüm
Ne kalacak bizden geriye
Balkan yaylasindan ve bozkırlardan
Kafdağlarına giden şu bulut
Sonsuz mevsimlerle esmerleşen
Şu toprak ve derin çınar ağacı
Biz yokken de vardı
Çocukların şu gülen sarı feneri
Ayışığı
Ve ıssız balkonlarda
Kırmızı biberlerle üzgün yaşlıları
Aynı mandalda kurutan güneş
Çayırda gölgeler bırakacak
Dalgın yeryüzünde çekil....................
<end>

<start>
İlmekler atar
günlerin yatay rüzgarlarına
bir yağmur başlangıcı gibi belirsiz.
Uzakta boşanan bir yayın, açık havada
çınlayan çekiç seslerinin ve bir omuza
yaslanmış ağlayan güzel bir yüzün
parmak uçlarıyla gelir, yaklaşır.
Nedensiz bir kıra çıkma isteği
ya da çok eski bir kitabı yeniden o....................
<end>

<start>
Akşam ağaçlarla kaplı sevgilim ve eteklerine
saçılmış yedi bakır göl olan kentte
mavi bir pelikan ayağı gibi
düşünceli duruyorum
hiç bir sey yazmaksızın, nicedir
geliştirilemeyen bir şiir
yaşam tutkusu
Akşamları bir uçurum gibi derinleşen
kalabalık barların kıyılarında
bir ağaca yaslanıyorum ıslanmak için
usulca y....................
<end>

<start>
Ayrılık şiiri ne kadar yalın
Sevdiği....................
<end>

<start>
körler ülkesinin tam karşısında
çünkü gören olmadı seni benden başka
duran kent sevgilim nicedir
surların çevirdiği denize doğru
kurdum barbar çadırını bekliyorum
bekliyorum bembeyaz bir yapının
omuzlarına konacak kartal
kapına dikilmiş boynuzlarıyla
kara koç başı hırslı kalkan
ve hasret ve tutku ve bitip tükenmez....................
<end>

<start>
- Nedendir oğul, sabaha karşı
bir kanat gölgesi geçti yüzünden
Kartal mı desem yoksa keder mi
Bir günah işledin mi?
- İşledim ana, bir ağ....................
<end>

<start>
bulutlu bir sabahtı 
yalnızlık 
saatin kumlarıydı sanırım yüzüme çarpan 
ivecen 
kalabalık 
ağır ağır uzaklaştı orman 
ve deniz günleri 
geride kaldı
çölü kesti bir martı 
bir çığlık 
taş kanatla....................
<end>

<start>
Külrengi bulutlarıyla güz günlerinin
Sevdiğim İstanbulu gibisin
Gene de çağırıyor yüreğin
Daha aydınlık bir yeryüzünü
Her zaman genc gozlerinde guluyor
Su kocamis v....................
<end>

<start>
Kendine esen rüzgarla derinleşen
yüzü bir adamın durur
ve ormana bakar, bu benim.
Damarların ugultusunu duyar bir sarnıçtan
gizli bir kente döşenmiş su yollarının
Ağaçların sararmış yaprak uçları
dalarken gökyüzünün karanlık denizine
kökler büyülü bir ışıkla aydınlanır ve toprak
yabancı bir mimariye açılır, bana ai....................
<end>

<start>
Çamağacına
Duman renkli ve kocaman bir karganın
Kumlu dalgın kanatları ardından
Denizin derinliklerine açılan
Akdeniz güneşinde çürümüş ahşap
Ve kuytu yosunlara çalan teknenin
Reçine kokusuyla tanıdığım
Çamağacına
Bol sisli bir kışın ormanından
Karlı gelin telleri taşıyan
Gümüşten yapraklarla örtülü
Uysal ve uzun boynunu bahçelerin
Ve benim toprağıma eğmiş
Gülümserken bir eşkiya rüzgarın
Söküp uzaklara götürdüğü
Çamağacına
Bir akşamüstü ka....................
<end>

<start>
Eylül mezarlıklarından şimdi her gece
ellerinde fenerlerle geçen arkadaşlarım
Oturup düşündüm unutkan bir ülke eylül
Herkes unutuyor ancak bir deniz sofrasında
durulunca hazları tenin ve bütün kitaplar
hatırlıyoruz. Ne kadar yoksuluz çocukluğumuzda.
Anamızın eteğine doldurulmuş çakıltaşları
Güz gelince yeniden ölen çekirge, savruk otlar
gizli bir tarihin yarıklarını....................
<end>

<start>
Sisli ilkyaz bahçelerinde
Herkes kendine bir bahar dalı arıyor
Önce seninkini öğrendim bu sabah
Japon elması
Tankların ölü ağaçlar....................
<end>

<start>
Sabah erken kalktım dereler buz
Tanrı bilir ne zaman döner avcılar
Kör Süleyman gece gündüz sayıklar
Çadırı yıkılsın da bozulsun bağı
Kan izlerini sildi götürdü acı kırağı
Dolandım durdum uzun yollarda yalınız
Severim gözünü şu halime bak
Yaramı saran gümüş telli kavak
Döner durur göğün dibinde bir yabana
Kartal mı desem peşinde bir alı....................
<end>

<start>
Baban bu toprağın en delikanli
boğasıydı bir nevruz
şenliğinde kestiler
Ne tuhaf sen
kirli yeşil eylül bulutları altın....................
<end>

<start>
Sen gittikten sonra iki çalgıcı
turnalar semahını çaldı ve kimse dinlemedi onları
benden başka. Sarımsak kokusunun
yoksulluk ve rakıyla buluştuğu saygısız kalabalıkta
kimse duymadı beni terkeden
kanatların bıraktığı esintiyi. Biri incecik öbürü kalın
iki tel vururken çalgının yüreğine
nicedir aklımı kurcalayan Bertold Brecht'in
'Sevenler' şiirini düşündüm bir yaşamdan ötekine
yanyana uçan iki turnayı. Taa yirmisekizlerden.
'Güneşin ve ayın az değişken dilimleri altında
uçup giderler yi....................
<end>

<start>
Yalnızım bir kompartımanda
Bir hızar testerisinin yaz ışığı ufuk hattından
Ağır ağır gözlerime geliyor köşede rüzgar
Tozla yıkıyor söğüt dalını çocuk
Onaltı bağımsız devlet büstünün
Sarkan bıyıklarını düzeltiyor zaman
Düşündükçe koyu bir renk alıyor
Buraya uzun bir yol boyunca
Kurulu ....................
<end>

<start>
Telefon direğinde bir yeni yaprak
Yaralı, gergin bir dişi tayın yelesi
Kiraz çalgısının dalıydı sesin
Bir bahar v....................
<end>

<start>
rüzgarın yüzünü vadilerden tanıyorlar sevgilim
arının adını bir menekşeden
çılgın ırmağın yüzünü bir deniz çiziyor
toprağı, yediveren bir gül a....................
<end>

<start>
Kentin dölyatağından bir öğle sonu
mor kelebeklerle doğan siyah apansız
abanoz işlemeli geceydik. İkimiz.
Beklerdik. Nasil olsa bir mayıs büyüsüyle
açılırdı bu şiirin defteri. Her buluşmamız
aşardı sevinçlerin ipine
öpüslerle ayrılığın canını.
Sevişirken
durmadan vedalaşırdık gece yatısına
gider gibi evine gitmeden önce.
<end>

<start>
Sevgilim Cezayir beyaz bir duvar
Bir yani akdeniz öbür yani nar
Senin nar ağacın
benim denizim
ve duvar
Bir yasemin senin gibi Cezayir
Ve de zakkum benim gibi zehir
Aures'ten rüzgar
senin ....................
<end>

<start>
At konuşmadan çıkar yollara
Eğersiz çıplaktır bir payitahtın
ıssız sokaklarından sabaha karşı
bir ılgarla geçer
Açılir sular ve deniz koşar yalnızca
kendinin bildiği ülkeye doğru
Ardında kıvılcım tarlaları bırakır
Ayaklarında mermere çarpan
demirler bulunması bundandır
Denizi bilir de bakmadan geçer
At uysaldır parlak gönderine
çekilir ....................
<end>

<start>
'Saki Şarap sun, beni de unutma' Hafız böyle diyor
Şiraz'da, gül altında, 'aşk kolay göründü, oysa çok zor'
Bir cezayir menekşesi senin aşkın, uzakta ve elinde değil.
Ey kör Gel de açıkla şimdi sana nasıl kolay görünüyor?
Uyanıyor yeniden gül farkında mısın?
Uyanı....................
<end>

<start>
Geceyarısı geçen güzden kalma birkaç yaprak kırk yıllık kahve
renkli bahçeler ve bir mimibüste
Kartaldan eminönüne giderken uyumuş titreyen bir çırak
Karanlık denizi köpürten dalgaları yararak çook gizli bir yere
giden tenha bir üsküdar alanı gemisiyle
bu yolculuğa başladım senden ayrılınca
Balığın karnında yunus bir kumul masalı anlatmaya
başlarken solgun belleğinde
Söğütler ve leylak ve kara lale soğanı çorbasıyla
işe koyulan balıkçıların ilk çektikleri ağa
takılan dülger balığı gibi çirkin ve şaşkın ve öfkeli
Yaralı bir arap kısrağı gibi bekleyerek ensemde yağlı kurşunu
alanın güvertesinde öylece
kaptan miyim kürek mi bilmeden duruyorum
Bekçiler görünmez oldu çırak çocuklar ve köpekler
gizlendiler kuytu köşelere
Büyük ve paranoyak kaya devinin geniş çeneleri
boğazından soğuk sular akıtarak çarpıyor
birbirine ve karşı kıyıda duran solgun sevgilimin
saçlarına kül bana ateş savuruyor
Bütün ölü şeyler yangın yerleri eski savaşlar ve ne yapsam
geçip gidiyor ayrılığın günleri
Nereden çöküyor bu sis karadenizinin sularını akdenizin kuytu
ve narların portakallara karıştığı derin koylarına ulaştırıyor
Nereden başladı bu hüzün güz yapraklarını taa nisan günlerine
eşiklere rıhtımlara sürükleyip
yeniden çamura bulaştırıyor
Alanya kalesinde uçuruma yakın doğan kara saçlı bir oğlanın
kara keçi pöstekisinde kabaran bir kedi dili gibi diklenerek attığı
Beyaz niyet çakıllarıyla denizin dibinde yuvarlanan binlerce milyonlarca
büyük ve mermer güllenin uğultusu ters akıntılarla
üsküdarın karanlık sularına nasıl geliyor?
Alanya'da doğdum babam hakimdi
düzlüğe, kız kaçıranlara, denizin yakın sularına geceleri
koyunların çene kemiklerinden çift hörgüçlü develer yapıp ablamın
ağzını büyük bir çuvaldızla diken ve bana
korkulu masallar anlatan sırmalı nineye
O günlerden kaldı kulağımda 'yeni kesilmiş' nar
çiçeği ve portakal yapraklarının sesi
Ve yaşamımdan hiç eskilmeyen uçsuz deniz duygusu
İki jandarma belirdi alanda, kaptan köprüsünde dolaşıyor
hergele bir ekip otosunun homurtusu
Sonra iki daha ve üç daha ve dört
acı....................
<end>

<start>
Küçük ırmak sen buradan gidince
bozulur bahçeler bağlar
ve durur mu gider arabı zengi
atlayıp kişneyen atına
yerine kays gelir altına
çekerler horasanın düzünden
çöl halısı kahve re....................
<end>

<start>
Merhaba güzelim, bak nasıl doldurdu
- Dur önce şu sigarami yakayım -
Kırmızı bir güneş bardağımızı
Dışarda kararan rum kilisesinin
Gürültüyü yapraklara çeviren
Çan sesleriyle yüklü ve karmakarışık
Saatlerden geçıyoruz umut, ayrılık
Günleri. Yüzünün gülü kapalı
Acı eylül geçiyor kö....................
<end>

<start>
Yeraltında bir bizans sarnıcı gibi loş
Kuyularda körlerin durağan bakışlarını
Tedirgin bir çocuğun önsezileriyle
Bozmadan geçerken hiç düşünmemiştim
YUkarda bembeyaz bir güvercinin
Mavi bir balkonun bulutlarından
Benim toprağımı aradığını
Karşıda tepelerin hayal perdesini
Bir sardunya ağacı hışırdatıyor
Koyunlar sessiz bir yılan bir güneş
Bir kısrağı her yıl aşan kırların
Azgın tanrısı Pan'dan doğma yabansı
Ve inatçı bir keçi gibi Gavvino
Bir zincirlemeyle geçiyor çocukluğumun
Kısa pantolonlu kara gözlü yoksulluğuna
Sanki Pera'nın bindokuzyüzden
Art nouveau pencerelerden baktığı
Tirşe haliç ve loş kumrular oteli
Birbirinden habersiz iki o....................
<end>

<start>
Bütün bir haziran evin önünde
Akasyanın dallarını eğerken rüzgar
İpeğe kırmızı bir gül işlerdi
Kulağı ıssız ve to....................
<end>

<start>
Durmadan değişen bir kentte selvilerin
anılarıyla uğuldayan bir sokaktı
Yüksek ve külrengi yapıların tepesinde ikindi
sarı bir ışıkla vururdu pencerelerin donuk ve sessiz
krater gölcüklerine
Orada yaşlılar otururdu tozlu iğne yastıkları ve güz
sararmış martıların eğri yağmurlarıyla gelir tarardı
yüzlerinde unutulmuş sepya boşluğu
Karınlarına ölümün tohumlarını ekerdi aşağılarda
hafif bir lağım kokusuyla karışık kahve
ve anason çiçekleri satılan
küf rengi ırmakların sokağında ehliyetli kurbağalar
safa pezevenkleri ve geçmiş kaçakçıları
Arada inatçı arnavutların
durmadan yenilediği kaldırımlardan
gülleri örselenmiş kadınlar g....................
<end>

<start>
Güzel bir zamandı.
1963 yılının Eylül ayı. Anadoluhisarının eski ve kocaman ahşap yalılarından birinde, hanımelleri, mor salkımlar, vişne ağaçlarıyla dolu kuytu bir bahçede, sabahları rıhtımı yalayan denizi, gün boyu satıcıların seslerini ve akşamüstleri İsfahan faslının gizli serinliğini dinleyerek geçirilmiş bir yazdan sonra birden başlayan yarı kanatlı yarı gölgeli günler.
Celâlle birlikte, Hukuk Fakültesinin benim için üç yıl ara verilmiş diploma sınavına hazırlanıyorduk. îçimiz sürekli bir isyanla doluydu. Kitapları açtıktan kısa bir süre sonra, İranda ve Türkiyede, yani hukukun karanlık sürprizlerle dolu bir labirent haline dönüştüğü ülkelerimizde yaşayan hüsnüniyet sahibi üçüncü şahısların tümüne veryansın ederek kapatıyor, Furuğ Ferruhzaddan söz etmeye başlıyorduk. İranın o sırada henüz yirmi yedi yaşındaki genç ve fırtınalı kadın şairinden.
Onun, Şah dönemi işkencelerine ve yeryüzündeki tüm haksızlıklara karşı yükselttiği karanlık bir çığlık olan Yeryüzü Ayetlerini birlikte çevirdik ve Yapraklar dergisinde yayımladık. Tıpkı aynı dergide çevirisini yayımladığım Juan Goytisolonun Çürüyen Bir Ülke: İspanya yazısı gibi büyük ilgiyle karşılandı şiir. Sonraki yıllarda da unutulmadı.
Fakülte yılları boyunca sadece benim değil, Demir Özlünün, Selahattin Hilavın, Doğan Hızlanın, Yaşar Kemalin, Atilla Tokatlının da yakın arkadaşı olan Celâl Hosrovşahi, çağdaş Îran edebiyatının yetenekli yazarlarından biri olduğu kadar, klasik doğu metinlerinin çoğunu ezbere bilecek kadar birikimi zengin bir gençti. Çok sevdiğim Sadık Hidayeti onun bilgisiyle daha derinden tanıdım. Hafızı, Hayyamı, bizdeki ve Batıdaki çevirilerinden çok daha başka yönleriyle.
Onun çoğu kez, olağanüstü esprilerle süslediği, Azerî renkler taşıyan zengin konuşmalarını dinlerken hep şaşırırdım. Çağdaş Fransız, Alman, İtalyan, Rus yazarlarını, ozanlarını bunca yakından tanırken, hatta Tagore ve İkbal gibi doğu ozanlarını bile dilimize çevirmişken, nasıl olmuştu da bunca yakın bir komşu ülkenin edebiyatı bize bunca uzak kalmıştı?
Nima ile başlayan ve Furuğa kadar uzanan modern İran şiiri nasıl karanlıkta bırakılmıştı bizler için? Birlikte oturup, Deryabenderinin Hacerin Kısa Bacaklı Tavuğu öyküsünü çevirirken sorardım Celâle: Nasıl bugüne kadar tanımamışım bu olağanüstü öykü yazarını? " Bana heyecanla, son otuz yılın önemli romancılarını, ozanlarını, öykü, deneme yazarlarını anlatırdı.
Ama tam kestiremediğim bir nedenle, bütün konuşmalarımız Furuğla noktalanırdı. Bana açmadığı bazı şeyler olduğunu sezerdim. Ama doğulu erkeklerin çoğunluğu gibi ölümüne dostluk ancak sırdaş değil.
Olağanüstü güzel bir Boğaz ikindisiydi. Komşumuzun oğlu ve küçük arkadaşımız Erdinç, köpeğini de bindirdiği ufak kayığından bize sesleniyordu: Abi, bir Göksu yapalım mı? Kayık, çırpıntılı sularda ceviz kabuğu gibi sallanıyordu. Kara Ticareti Hukuku kitaplarını kapadık. «Dördümüzü almaz o tekne, batar dedim. Bir avuç vişne yemiş gibi güldü. Atladı, rıhtıma çıktı. Köpek de ardından. iyi dedi, siz dolaşın. Ben tepeye çıkacağım.
Az sonra ....................
<end>

<start>
Akıl dişim çıktı.
Şimdi kendimden çok rüyalarıma güveniyorum.
Tepsilerde sunduğum ruhum, bir
sundurmanın altında istirahatte.
Yağmurlar, sivri pabuçlar, kötü mektuplar
diye sayıklarken kimileyin
Kamış....................
<end>

<start>
Senin gözlerinde iyilik kuşları varmış
Hepsini vurmuşlar
Çiçekleri sevdirmemişler sana
	- Anan çiçeklerini sular sabahtan akşama
	Baban elde tüfek mimoza bekler
Kadifeler giydirmişler örneğin
Boyunbağı, beyaz çorap; iyi çocuk
Çarşamba günleri ıspanaklı börek
Salçalı köfte yanına....................
<end>

<start>
Ben sana ağzını açma, 
Kuşları yutma
Demedim mi
Kana....................
<end>

<start>
Bu kuşu şimdi uçuracağım
ben bile boyalarını takmış olsam.
Seninle yapmak istediğim herşey
kursağımda kaldı.
Artık yepyeni bir çinseddinde dengede
Uyurken kulağından bezir yağı dökmek
isterim.
Kıskanç- Tüm kapılar onlara çalıyor.
Kaçıncı telefon defteri yırtıp attığım
Ne de uzun göbek kordonları var.
<end>

<start>
Osman ben ne fenayım bilemezsin
İçki bardaklarıyla öpüşüyorum, 
                        bi de erkeklerle
Boyalı bir güvercin gibi süzülüp gecenin içine
Sana kancıklık ediyorum
Yüksek ökçeli pabuçlar, 
....................
<end>

<start>
Gözlerin Topkapı çarşısı gibi be anam
İçine girince bi kalabalıklaşıyorum
İte kakıla varıyorum orta yerine
Alacasına bulacasına afallıyorum
Adımı söyleyişin var be anam
Anamdan yeni doğmuş gibi oluyorum....................
<end>

<start>
Ecinni taifesinden olanlar
bilir: hastalığımın adını
Göz Kararması
Kemiklerin eriyerek sallanıyorsun
Danssss pistinde
Risksiz cenabet
kaç muhallebi kaşıkladı anan
oranda buranda....................
<end>

<start>
Bu tahta masa çok bana
Yaşamalar dökülünce izz kalır.
Nasıl bulaşır ketene günün kiri
Polyesterden biçmeli giysilerimi
Geçmiş maketlerini yakan
midesi sıkça bulanan biri için
Fazla iyi, fazla iyi: kadife
Sünger olsun, bulaşık deterjanıyla çıksın.
Le....................
<end>

<start>
Açan güller, kaçan güller siz ki inanana açmayın da. Hıdrellezde
bir çingene gelir de gider. Gitmeler gitmeler. Mavi boncuk
dizmeler. Şıkır şıkır paralar. Bugünde mi gidende. Bir garip çin-
gene. El düğünlerinde parayla şarkı söyler. Balık kuyruğundan da
ayakları - Gidemezdi yerlere.....................
<end>

<start>
Çizgilerle gidiyorum bu gece, 
çizgilerle geliyorum
Bir balık göz oluyor, 
sinsi sinsi sırıtıyor bir diğeri
Bir el şahlanıyor yanıbaşımızda
Kan kesmiş diğeri, rengi: 
yeşil çarpsın - böğürtlen rengi
Bir çizgi yana kayıyor, kıskaç çamur yalan dolan
Sağ gözüm güvenme sol gözüme
Handan, ne var ne oluyor
Yamac....................
<end>

<start>
Pencereleri kapama
	sonra çiçekler üşüyor
Kuş kanadından bu perdeler, 
okşayabilirsin
Sağ gözümün camı kırık
	basma üstüne
	dağılır, 
	      sıçrar mavi
kirlenebilirsin....................
<end>

<start>
Güzeldi Helen
Bi mişli geçmiş zaman eki gibi, 
	süzülüp beyaz fıstanının içinden
Paris'e aktı....................
<end>

<start>
Ben istasyonda unutulmuş kara bavul 
Gözlerimi ağliyorum da kimse görmüyor
Gündüzü tükürüyorum geceye
Istanbul geceleri erkek....................
<end>

<start>
Yalnızlığımın vesikasını çektirdim geçen gün
Zarflayıp size yollamam ondandır
Kahretsin. Paçavra gibi çıkmış yüzüm
İçimin daralması havalardandır
Bi yanımdan ne idü....................
<end>

<start>
Tü
Tü
lerinin
içinden
baktı
ve dedi ki: 
'Anla beni.'
Şşşşşt banalleşme
Mükemmel bir elmas gibi
düşmedikçe gerçekler
önümüze
'Mutluluktan dans edelim.'
Kat
Kat
nüans....................
<end>

<start>
Mevsim kabuk değiştirme mevsimiydi yılanın
Çatır çatır çatlamaktaydı karnı
Güzelliğinden yorgun Parvati'ye adamıştı ciğerlerini
Gözlerini ikidir çalmıştı namlı hırsızlar
Üstelik orala....................
<end>

<start>
Kahve fincanındaki okyanuslarda yitik gemiyim
Sancak direğimde ölü bir kedinin sırıtkan gözleri
Ahçıbaşı, tayfa, kaptan; korkarım tek yolcu benim
Seyir defterimde uğramam gereken limanlar
- Hoşçakal artık gitmeliyim
Beynimde çamaşır iplerinin mandallaşmış ağırlığı
Kaçtığım iyi aile evleridir
Beyaz masa örtülerinde gülüyor lekeler
Bilmemkaçıncı çorban....................
<end>

<start>
Biliyorum, senin görevlerin var
Bayram sabahlarını başlatmak görevin
Çocukları sallamak sevgi salıncağında, 
Yürek bağlarına salıvermek
Biliyorum, senin görevlerin var
Sıcak....................
<end>

<start>
Kandırmaca taşları bu kuşlar
Akıll....................
<end>

<start>
Bir sümüklüböceğin gümüş pabucundan şampanya içiyordunuz girdiğimde
Kolyeniz koptu - inciler çin ve tane tane döküldü yerlere
Peki siz kimdiniz, peki Singapur nerede kalmıştı
Sarıhummadan ölüp de yalnızlıktan sıkılıp dönen çingene
Kapıyı çaldığında - dedem: pamuk saçlı, mavi gözlü....................
<end>

<start>
o duru  çocuksu alnın ölüme yüz sürmez
sır vermez bir gülüşle kıvrılır dudağın
inanma, karanlık geceleri süslemez güzel düşler
bir kent karartılmış mevsimleri yaşarken.
karartılmış mevsimleri yaşarken
bir yıldız kaysa biri ölürmüş hani
kaç yıldız kaydı bir bilsen
morartılmış gecelerde düşler kurarken
morartılmış düşler kurarken, otursana
yüzüne dallarının nakışı düşsün.
hep akasyalarla vardı o çocuk, sensiz
şarkılarda unutulmuş bir masal.
bir masal belki, sevdası terkisinde
atını değiştirmiş bir süvariyle giderken.
o süvariyle giderken hiç acı duyar mısın
bir yıldız kaysa ya da düşmese, ölümler
beklemiyor artık, bir bıçak saplanmış
gibi yüreğinde, her gün her gece.
her gün her gece acılıyım, söylemiştim
o duru çocuk alnına sürmez ölümü
ne karartılmış mevsimlerde
ne morartılmış gecelerde.
sürerse sözüm sürer, masal mı o çocuk şimdi.
<end>

<start>
altı
o bendim, beni unutma
diyen sesinin çınlamasıyla şaşkın
ellerimi tuttuğunda uslu bir çocuk
gözlerini kapayınca karanlıkta kalan
o bendim
bir düşten uyanmışçasına sersem
bir güle baktıkça solan
bir  serçe salıverince köle
aklı hep o şarkıya takılı
gider mi gider gitme desen de
yedi
o bendim, gökyüzüne bakarak
yıldız kaymalarından kendine umut biçen
her yıldızın bir ömrün 
bedeli olduğunu bilmeyen
yanılan yıkılmış ve sürgün
o bendim
boşlukta dağılan
ellerimle dalgın
kirlenmiş düşlerimden
soyunup
bekleyen,
seni bekleyen
çoktandır yaşamayan birine
arada gelen mektuplar için
şiirler yazan, uçurumun kıyısında
uyuyan ve uyanan
gider mi gider gitme desen de
<end>

<start>
aşkımız işte ben  böylesine aşk derim 
herkes nâzım’ın sanır
aşklar yaşandıkça şiiri şirin’e ferhad sanır
sığmazlık işte ben böylesine sığmazlık derim 
herkes nâzım’ın sanır
gurbetler yaşandıkça şiiri sılasına öksüz kalır
dünyamız işte ben böylesine dünyamız derim 
herkes nâzım’ın sanır
yorulmazlık koşuldukça şiiri devrimine şaşakalır
bir nâzım kalır yüzyıl gibi
ne coğrafya bilir ne zaman
yüreğinin sol yarısında, soy
özlemi türkiye’si kalır
<end>

<start>
'diriyiz. yeryüzüne bırakılmış bir iz. 
yağmurun vuruşkan sesi: kuşdiliyle bir öykü. 
yağmurun kırılgan sesi: teni yanık toprak. 
karşılıklı gülüşür geçer gideriz.
çentikliyiz. nasıl da aldatılmış. anlaşılmaz 
yeryüzündeki yaşımız. kimden düştük? 
kimin izi... bir unutuşun başlangıcı mı? 
yoksa bir anımsayışın kemendi mi?
gövdeyiz. yarılınca görülür içimiz. 
görmediniz mi? ustaca hazırlanmış bir yitiriliş. 
özünde dilsizlik olan şu yağmur neden susar? '
toprağa düşen damla! 
sakın taşma 
ve ömrümüzü sorma:
'zaten yalanımız kadar ömrümüz'
<end>

<start>
hayır! her şey yeni bir başlangıçla bitmiştir, 
				deseniz de
ben sizin sırrınızım dilinizin altındaki
ben sizin sırrınızım yüreğinizin derinliğindeki
ben sizin sırrınızım utangaç sevinciniz
siz benim sırrımsınız dilimin üstündeki
siz benim sırrımsınız yüreğimin su kesimine vuran
siz benim sırrımsınız sevgime utanmayı unutturan
ey ten! büyülü coğrafya...yanan bir buz parçası! 
					senin aşkın.
ne kendini ısıtırsın ne karşındakini
-ya yüreğindekini? 
-ya yüreğindekini?
<end>

<start>
Dünya kirletilmişse,
Üstünüze sıçramış 
Bir şey vardır mutlaka.
Benimki aşktan bir leke,
Kazındıkça kendini temize çeken
Gizlice. Sürtündükçe kıvılcımlar saçan
Çakaralmaz renk cümbüşü işte.
Ya sizinki?
Ben vazgeçmeler ustasıyım.
Reddedemem önerinizi,
Paylaşalım elbette:
Lekeniz sizde kalsın, 
Ben aşk'ı alırım sadece.
Dünya kirletilmişse,
Üstünüze sıçramış 
Bir şey vardır mutlaka.
Benimki iki soluk arasında
Gelip geçen zaman.
Hangisi ölüm hangisi yaşam? 
Ya sizinki?
Ben vazgeçmeler ustasıyım.
Yaşadığınız bir ömür değil mi? 
Seçimi siz  yapsanız, istediğiniz sahneyi seçseniz:
İster ilkincisi olsun ister sonuncusu fark etmez ki,
- Başarımızı arttıracaktır provalardaki performansınız -
Artanıyla yetinirim zaten ben, ilk gösteri için 
siz önden buyrunuz  lütfen!
Dünya kirletilmişse,
Üstünüze sıçramış
Bir şey vardır mutlaka.
Benimki korkusuz ve kuşkusuz bir aşk,
Başdöndürücü  ve anısız,
Fısıldaşmaları dalgınlıklara takılı.
Ya sizinki?
Hala anlamadınız mı? 
Demiştim:
Ben vazgeçmeler ustasıyım. 
Aşk'ı bana terk etmiştiniz zaten,
Üstü...kalabilir sizde...
<end>

<start>
Neresinden tuttuysam orası elimde kaldı hayatın
Seyircisi olmayı tercih ederek ömür boyu 
                                        [hapse mahkum ettiğimiz hayat
Kurtar seyircilerini bu bedelli yükümlülükten
Kurtar çakal pençesinden korkaklık payından
Kurtar yenilgilerini yengi gibi gösteren ustalıktan
Dilimden dökülen sözcükler bir çığlığa dönüşmeden 
                                       [söylüyorum bunları işte
İşit! Dostlarımdan sakladım düşmanımın bildiği sırları
İşit! Sözcük infilâk etti söz örselendi
İşit! Anlam sırtlan payı oldu kabuk bağladı onulmaz
                                                                               [yaram    
Kimdedir karşılığı şimdi bütün bunların?
Neresinden tuttuysam orası elimde kaldı hayatın
Gün doğsa ben gitsem sen düşümde saklı kalsan
Gün doğsa deniz beni beklese dağ beni yurdum beni
Beni dediğim umursamazlığına  yenik düştüğüm taşra
Beni dediğim ağıtların yanık sesini taşıran ova
Beni dediğim hüzünlü ve büyüleyici ırmak
Beni dediğim derinlerde gizlenmenin perisi
Beni dediğim kirli sularında yüzen haylaz hayta, 
                [ve kendini usta zanneden tayfa
Beni dediğim dedik kıldıkça mutluluğund
                [duyulan tiksinti
Var mıdır karşılığı şimdi  bütün bunların?
Neresinden tuttuysam orası elimde kaldı hayatın
Hey! Şaşırmayı unutturan sinsi alışkanlık
Seni farkında olduğumuzda terk eden tanık
Kararlı adımlarıyla üstümüze yürüyen yıkıntı
Tepkisizliği sinirlerimize pranga kılan mülk
Gövdemden çekilmeyi dene istersen bir kez
Gel ve gör o zaman törpülenmiş inançlarımızı
Sağırlaştırılmış kulaklarımızı karaşın dengemizi
Görmeyi  bir özür gibi taşıyan gözlerimizi
Çevikliğini dağlarda unutmuş ayaklarımızı
Kendisine bile pusu kurmaktan çekinmeyen hayat
Yok mudur karşılığı şimdi bütün bunların?
Neresinden tuttuysam 
                    	          elimde, orası 
                                	                   kalmadı hayatımın.
<end>

<start>
-hey nereye gidiyorsun böyle
-düşünmedim hiç
-oraya bırakayım seni gelsene
peşindeyim. bıraktığımız iz
yüreğimin dışındaki pençeli kafes
her çırpınışı beni sana götürür
sen nereye gidersen git
tınısını yitiren ezgiler tamamlarım
türküler mutluluğa kavuşur
ben söylencelerin yitiren kahramanı olurum
örneğin don quijote alonso quijano
yeniden yazılır roman
hey nasıl da savruluyoruz
peşindeyim bıraktığımız iz
çığlığının suda halkanan yalnızlığı
her kulacım beni sana götürür
sen nereye gidersen git
istersen bir ateş gemisi ol
her atışta bir diğerini yitir
istersen bir pieta
başını meryem'in dizlerine yaslamış isa
ey nasıl da ağarıyoruz güneşle
peşindeyim, bıraktığın iz
peşittanın ilk satırı
her göze geliş beni sana götürür
sen nereye gidersen git
göle dalan karabataklara
yem olur çıkar o kadim süryani
mardin beni bağışlar belki deyrüzzeferan asla
tbargelia şenliğinin son günah keçileriyiz biz
kötü yazgıyı kovmanın bedeli
                                         günbe
                                                   gün
ah nasıl da ölüyoruz sevinçle
peşindeyim iz bırakmasam da
asi çocuk, yorulmadım
asi çocuk
asi çocuk
asiiiiii
<end>

<start>
hep bir gölgeyle saklandı yüzüm  fark edilmedim
kimi mutluluktan derdi kimi umutsuzluktan
bense bilirdim senin gibi, yıllar öncesi
alnımda seken bir kurşunun parlamasından
alnımda seken o kurşunun 
beni hayata bağışlamasından
(durur izi sol üst köşesinde alnımın
yaşama atılmış bir çentik gibi)
hep bir gölgeyle saklandı yüzüm fark edilmedim
güneş doğudan doğardı sırtımı ona verirdim
güneş batıdan batardı sırtımı ona verirdim
tepede yükselirdi güneş her öğle vakti 
bir saçak altı bulur beklerdim 
uzasın diye gölgem – uzardı gölgem 
uzasın diye gölgem – uzardı gölgem
(gölgem uzundur günahlarım gibi
gölgem uzundur günahlarım gibi)
öyle de denir - ki doğrudur: 
gölgesi uzun olur hayata kısa gelenlerin gövdesi.
istemekle, 
insanın başına gelmesi arasındaki fark! işte bu: 
hayata kısa kalan bir adamın uzun gölgesi.
<end>

<start>
İşte sessizlik sesimizle buluşuyor
Farkında olmasak da
O şarkılar üzünç iklimi
Harfler harfler harfler
Harflerin yarattığı bir mutluluk bu...
İşte sessizlik sesimizle çarpışıyor
Tam karşında tutkunluk
Tam karşımda bir gül
Tam karşında özlem
Tam karşımda vurgunluğum
Tam karşında süvarin
Tam karşımda sevinç
Karşı karşıya aşk
Sözcüklerin taşıdığı duygular, 
Değiştiriyor insanı ne yapsan
Gözlerin görmeye başlıyor
Kulaklarım  işitmeye
Yüreklerimiz çarpmaya, coşkulu
Yorgunluk, unutkanlığa yazdırıyor kendini
Ben kılıncımı bıraktım
Sen kalkanını
Pusatsız kaldık işte...
Aşk aşk aşk
Yengisi gövdesine saklı
Yenilgisi de...
<end>

<start>
yalnız çığlığım var elimde yokoluşu kanıtlamak için
dengede tutmak için aşkın ve kurtuluşun cesaretini
unutulmaz ki senin şakaların terazisinde
hep acının kefesinde dara olduğun
aşkı tadışın rakıyı yudumlayışın
susmayı küsüşün sesi ünleyişin
anımsanır her eflatun düşüne
yalancı ama yeni bir aşkı yakıştırdığın
behçetim don değiştirmiş hezarfenim
çıkarmış yüreğinin kanatlarını
madımak'ta uçmaklığa kavuşur
söyledikçe sır tutmaz aynalar 
ele veriyor kimliğini
koşuyor kış tozuyor bahar
bitiyor güz kavuruyor yaz yakıyor
kırılıyor boynu kuğuların pervanelerin
hasretlerin metinlerin asafların
gösterdikçe gizi yitiyor görüntülerde
kirletilen insanlığın
behçetim don değiştirmiş hezarfenim
çıkarmış yüreğinin kanatlarını
madımak'ta uçmaklığa
biliyorum gülüşün deprem
biliyorum haykırışın boran
susturur. ama ya acıyı
biliyorum soluğu cana can verir, olsun! dur
nasıl da yakışıklıdır gözleri: giritli, göçmen
dudakları çarpışırken dilinin erdemine
dişleri şahmeran kalesinin temel taşları
düşleri, ne de olsa askeri bir tıbbiyeli, eyy!
behçetim don değiştirmiş hezarfenim
çıkarmış yüreğinin kanatlarını
madımak'ta
sen ki görkemli voltanı atarken
tutulur kapıları insanlığın ve umarsızlığın
belki bir unutkanlıktır kalır: kardeşlik
pasaportunun ritsos'la paylaşılması
biliyorsun yaşam yaşatmaktır
kanın dolaştığı her yerde ve insanlığı
kimin gücü yeter 'yangında ilk kurtarılacaktır' demeye
behçetim don değiştirmiş hezarfenim
çıkarmış yüreğinin kanatlarını
(çıkarınız yüreğinizi
bu ülkenin sahibi kim: bilmiyorum
ben acılarelininkini: biliyorum)
behçetim 
ağabeyim
kendi çığlığımdır ancak ses veren çığlığıma
<end>

<start>
Gözyaşlarının gücü vardı eskiden
ırmak yüklü adamlardır, tuz katarlarının ardınca giden
gölgemizde damlaların bıraktığı izlerden
açılırdı hayal, tuzun sudan bukağısı çözülürken
Utanır arınırdık şehirde fazla kalmak suçundan,
akıl danışırdık yağmura, nasıl döneriz
evlerimize doğru yollarından,
nasıl fener yapıp kemiklerimizden, tütsüleriz
gecenin mor arı....................
<end>

<start>
Kışın soğuk balıktan günlerini sayıyorum ağımda. 
O yaza hiç dönülmeyecek! 
O başlatılmamış, o varsayılan ortasında yaşanmış sevda 
yakılmamış bir mum gibi aklımda. 
Keşik ağzıyla suları iğrilten 
boğaza karsı durup da 
oraların kuşu yalıçapkınını hecelemiştik 
bey....................
<end>

<start>
Bir devir aşk diye beni doğurdu 
Aldı bedenimi Mağrip sıtmalarından 
Nil diplerinden söktü ruhumu
Sisli denizlere açıldım bir zaman; 
ne altın ne meyve, 
yad olsun keşfettiğim kıyılar 
Zamanın hayatla içlendiği çöllerde 
bir çadırım olsun yeter
Ne göreceğim aynalarda 
çağ bütünüyle yanılsama ....................
<end>

<start>
Ayrılsam mı kavuşsam mı şaşırdım bu iskelede.
Kararsızlığın ortasında ihbar ediyorum belleğimi.
Tekrar ediyorum insanlığımı habire. Bir anda binip gemilere
uzak denizlerdeki mezarıma gidiyorum. Bir anda
vuruyorum rıhtıma
(Beyazlar giyindim; ipeğin ardında kırmızı patlam....................
<end>

<start>
Seni seviyorum
çağladıkça coşan su
estikçe dellenen rüzgar
ekildikçe anaçlaşan toprak
öğütler bunu bana
seni severken
türküden türküye geçer ırmak
toprak yaz yağmurlarıyla oynaşır
öğle tozlarıyla dolanır r....................
<end>

<start>
seher vakti 
siliniyor yeryüzünün sürmesi gözünden 
kırılıyor gökyüzünün camları 
iğneler, ısırıklarla dolu 
denizin y....................
<end>

<start>
-I-
Ne zaman onur duysam yaza verdiğim ömürcükten
ve yalnızlığımı duyarlı bir duvarla paylaşmaktan; 
ısınmış kuşlar getirir kibrit kutusu odalara
yalnız gelişinin izleri olan bir kadının ayakları, 
kilimlere, çıplak betona dişi nakışlar, 
güneşten artırılmış menevişler... atar.
Bilir gök....................
<end>

<start>
Çıkar gelir alacakaranlık
yeni sürülmüş tarlalardan
her adımda biraz daha yiten topukları
ve taflan külüne kokan elleriyle
çıkar gelir
her solukta bir dermansız hastalığın
iç kanamalarını çekerek sinesine
dalgalarda çözer
saçlarını alizeler
fosfor ....................
<end>

<start>
1..
bir deli kadın 
korkuluğumu kaçırttı kargalar 
dönecek bir evim yok 
uzaklara atıyorum şapkamı
yüreğimi "hayra" yoruyor bir deli kadın 
besmele kokuyor şiirim 
duadır onlar sakalsız gençler için 
-kim öpecek onları? 
se....................
<end>

<start>
Biliyor musun hangi düşte olduğumu? 
Hangi yıldızdan çekmeli
yerimi saptayacak ışık çizgisini? 
Yeryüzünü karıştıranım ben; yeri bulunmaz artık
andığım eşyanın.
Yazdığım deniz nerde? 
Hangi bellekte köpürür böylesine? 
Bir top kar olduğum dağlarda soluk gibi alıp verdiğim çığlık
içimi kürüyor, anıların karı geçiyor dışavurabildi....................
<end>

<start>
Bir keder işaretidir bozkırda insan, 
imge yüklü bir ağaç, salınır özür vadisinde; 
yıkıntı gelir ardından, leş sırtarır tene. 
Gün gelip bozkıra çıkınca insan <....................
<end>

<start>
Gidiyorum işte
                Hayalde gör, düşte gör.
Yalnızlığın da ucuna geldim,
sırtımda kederin hançeri,
saplanmadan hep tehditle yürütür beni.
Bilmem neden ve nasıl çıktım bu yola,
vardır elbet başlangıcı ....................
<end>

<start>
Ne arıyorum çarşıda 
tezgâhlardan düştü ellerim 
ne alıp ne satmaya 
uzun sokaklar düşlemek benim işim 
yaza bakan, kireç boyalı 
koştursun güneşin limondan atları 
alkışlanarak 
çırakların çürük lastik kokan nefesleriyle
kimin aslıyım ben 
ne yüz oldum ne ayna 
azdı gençliğ....................
<end>

<start>
Geçiyor Balkan günlerim
bir elmanın nazik soyuluşunda.
Kalp de yaradır, diyor ayazda türküm,
kanıyor her yola koyuluşumda.
Ölümün dişlediği bir meyveymiş geçmiş özlemi,
çocukluğun çürüyüp yapışması deriye.
Ah, o kar fısıltılı bahçeler
dedemi, amcamı, hele de babamı
çağırırlar mı geriye...
Trakya, nasıl ayrıldım ....................
<end>

<start>
gece teninin en koyu tonuna ulaştığında
çöküyorum bir gölge masanın başına
gizlerini demek istiyorum gönlümün
kimseyi şaşırtmasa da
çalakalem mı....................
<end>

<start>
Anız yangınları sıçramıştı
Yaban güllerine
Başakçılara sordum
Sordum sordum sordum durdum
Tirşe gözyaşları düşüyordu
Cam göbeği göğsüme
Göçen avcılara sordum
Sordum sordum sordum durdum
....................
<end>

<start>
İnsan bir okyanus koymalı bazen arasına ayak izlerinin, sığınsa da kalbine gezerek ısıttığı karalar zalim kahramanı olmalı bütün terk edişlerin.
Çok görülmüştür kartalın kıyıdan döndüğ....................
<end>

<start>
ölülerin ak ayaklarında açar zambaklar
(zambaklar)  yer kurtlarının tezgâhında dokunur
senin - kötüler kötüsü - yüreğin bunları bilmez....................
<end>

<start>
bir ses evinde doğdum 
inanırım çanların ölümüne 
fırtına dinince kıyacağım ....................
<end>

<start>
zamanın ve güneşin beslediği miskin bıldırcınlar, 
erimiş kanatlar ve ayaklar, 
rüzgarın uzun takvimi, 
yitmiş kayıt çizgileri
e....................
<end>

<start>
'Kâinat' bölündüğünde ordaydım 
bir soluk yaprak düştü payıma 
arşa çıktım boynumun kuru dalından 
deniz zambakları ektim gökbiryana
silin beni b....................
<end>

<start>
I 
zaman batıyor Margarita 
su doluyol saatlara 
bir kurtçuk geçiyor 
beynimdeki kumdan
ses göçüyor Margarita 
çanlar ölüyor sesevlerinde 
dili kurtlanıp çürüyor 
ölü....................
<end>

<start>
adımlarım 
bir yere götürmüyor artık beni 
çiziyorum kıl üstüne 
küçük çıngırağın ayak izlerini
gözlerim 
sönüyorlar bir bahçede 
katran güle sarılıyor 
uzun uzun öpüşüyorlar 
bir....................
<end>

<start>
Biz bülbül-i muhrik-dem-i şekvâ-yı firâkız; . 
Âteş kesilir, geçse sabâ gülşenimizden
II. Selim
özlemin soğuk kışı, ırmağa karışan arzu
dallarda, üşüyen kanatlarından soyunmuş
sudaki billuru düşleyen ankâ
seslerimiz seslerimizi arıyor uzaklarda
ardımızda uzanan yollarda unuttuğumuz
kayıklar dolusu altın şarkı, mücevher, akik
ve kehribar ırmağın usulca yüzdürdüğü
eski bir şarabı taşıran esrik anılar
bahçelerden akardı ince bir kanûn renginde
güller ve güllere sürtünüp tutuşan rüzgâr
ağaç yağmurun biçimini alırdı uzaktan baksak yanılırdık
günlerin karaya çıktığı yerde dururdun
sıcak falında izlerin ve kumun
bir ses bir sese yansıtırdı pırıltısını
bir dağ bir dağı gölgelerdi ve o ıssız sürünün
tozları dağılınca başlardı gün
uzayıp giderdi yollar boyunca
ağacın ağaca fısıldadığı sürgün
zaman sesini yükseltiyor şimdi seyrelmiş otların arasından
kıyıya yanaşan kayıklardan iniyor
kalabalık, gölgesini ardında bırakıp
usulca bir imgeye dönüşüyor
ırmağın buzları erirken ötelerde
son kez dönüp bak, geride bıraktığın izleri topluyor çocuklar
eski bir evden, zümrüt bir kuleden
sevdiğimiz ve unuttuğumuz kadınların sözlerini uçuruyor rüzgâr
yaşamın acısı geçmiş buradan bir iz gibi sürüp toprağı
geçtik biz de çatısında binlerce ses çınlayan o ıssız geceden
karşılamak için seni: bilinmeyeni
artık susmalıyız, konuşsak bile
bizim acımızı kim anlayabilir
sen, sudaki rengine külünü savuran ankâ
ırmak akıp gitti, çoktan
küllerimiz küllerimizi arıyor hâlâ
<end>

<start>
perde indi, toz uçuştu, gözyaşı yağmur oldu
ağaç çiçek dökerken geldi yaz
geçti, ben onu görmedim, yalnızca bir ses
orada duruyordu, deniz yüzeye vuruyordu
ve sen uyuyordun.
ah! öyle güzel uyuyordun ve yaz
uykunu bozmamak için senin
ayakuçlarıyla bir kapıdan
ötekine kadar koşmuş olmalı.
toz henüz yere inmemişti
çiçek dökülmemişti
ve ben, büyülenmiş gibi yalnızca sana bakan,
bütün bir yaz!
<end>

<start>
her şey söylendi,artık eskisi gibi olamaz
elimden kayan kitap açık bir yol gibi uzanıyor
suyun üstünden sıçrayan bir kedi 
gibi korkarak bakıyorum,çünkü bilsen!
gidilmemiş yollar hep akılda kalır
<end>

<start>
Bir büyük boşluk muydu
hangi ayak sesleri
zalim, yırtıcı ve alabildiğine kirli
gecenin yüreğinden kanatırcasına geçen
Bir büyük aynaydı, hayır
dansıyan hep kendi korkumuz
döküldü bir bir tüm sırlar
camın ardında ne gördünüz
<end>

<start>
-Mehmet Müfit'e
Gün soldu, eteklerinde kızıl pırıltılarla damlarken su 
Gecenin yenik bahçesinde dolaştım, sarı bir yağmurdu 
Bitip tükenmeyen kayalıkların ortasında mahsur 
İçimde titrerken anılar ve kaçışın bakır kokusu 
Çocukluğum bir taht odası, Bursa'da yenik sultanlığım 
Bütün kapılar kapanmış, bütün kapılar sur 
Döndüm, ardımda yansıyan o büyük aynayı gördüm 
Varlığın ve hiçliğin kaynaştığı, göçebe yağmur. 
Gün soldu, eteklerinde kızıl pırıltılarla damlarken su 
Vardığımda yoktu bütün kapılar, iskele, gün batımı 
Rodos'a doğru batık tekneler. Kadırgamın şişmiş 
Tahtalarında çırpınan rüzgârı 
Duydum, yüzümün büyük sularına çizilen.
Ta orada yüksek dağlar, bu dik ve acılı yol 
Bir at kişnemesi, yağız gül kokusu 
Çökmüş tapınakların altında gizli geçitler 
Ve küflü mahzenlerinde taşlaşmış ölüler korosu 
Giden kim? bu ilkyaz şafağında yolcu edilen habersiz 
Beyaz kefenlerinde bürünmüş yürüyen bakirelerle.
Birden şimşek! ve göründü ve yokoldu kapılar 
Yenilgi ve acı, kaçış ve sürgün. Zamanın yitik 
Aynasında tüterken yalnızlığın bakır kokusu 
Alnıma dökülmüş bu ilenç, bu belirsiz yolculuk 
Duydum etime değişini bin kızgın demirin 
Karanlık mazgallarından sarkan gövdemin... 
Bir ilkyaz şafağında kurban edilmişliğim.
Birden yağmur! ve yüzümün yarısı akıp gider 
Benim gözlerim yok, kurşun! sıcak ve ağdalı yüzgörümlüğüm 
Issız oyuklarında derin uğultularıyla rüzgâr 
Gözlerimin ıssız oyuklarında... Sıra kimde? 
Batık teknemin suya gömülmüş ahşap direklerinde 
Asılmış tüm yolcularım. Celal'im! Sinan'ım! 
Bu deniz nereye gider, bir biz kaldık 
Ve yağmur tüm kapıları siler.
Ben Cem, daha dün yarım imparatordum 
Kestirdiğim paralarda soldu vücudum 
Öldüm binlerce ölümle, kıyıya vuran cesedime baktım 
Yağlı urganlar bağlayıp boynuma (iskele, günbatımı 
Rodos'a doğru batık tekneler)  yürüdüm, artık 
Bana bu dünyada yer yok 
Ne saray, ne köşk; ne rütbe, ne taht 
Ağabey el ver yanına geleyim 
Al beni, sonra istersen boğdur 
Bir yanım zifiri karanlık, bir yanım... birden yağmur!
Günler bir ormanın sessiz çığlığına gömüldü 
Kendi içine düşen dipsiz kuyulara. Cesaret: 
Gözbebeklerimin içindeki karanlık ülke 
Perili... ve hiç varılmayacak.
Gün soldu, eteklerinde kızıl pırıltılarla damlarken su 
Bir at kişnemesi, yağız gül kokusu 
Vardığımda yoktu bütün kapılar. 
Ben yitik zamanın altında kaldım 
Silindi kapılar ben dışarda kaldım 
Bu soğuk, bu kimsesiz karanlıkta 
Yalnızım, ellerimden başka yok fenerim.
<end>

<start>
gidelim istiyordunuz (suya bak ter basmış sıcak bir yaz korosu)
aşağıya doğru durgun atlar, sonra daha aşağılara uzanan
göz alabildiğine geniş otlar ve çiçekler arasında
iki bacağını sonsuza dek açan yol
kimse bilmiyor artık nereye gittiğini
ah bir dal olalım istiyordunuz, meyvasız, kırık bir dalı kim ister
yalnızca deli gibi köpüren ırmakta bir o yana bir bu yana
savrulan (hayat mı diyordunuz)
açılmış bacakların ortasında kararsız
kimse bilmiyor artık nereye gittiğini
bir attım ben çok zaman önce, kartalların çığlıkları
vadileri boğarken ve yarı açılmış sandukasında gecenin
bakirelerin gözyaşlarıyla parçalanmış gerdanlık
ne çok yaraşırdı size, uzun gölgeniz
ve savrulan saçlarınızın içinden geçerken karanlık
gökyüzünü iki yarım küreye biçen kılıcınızla
takım yıldızların arasında ilerleyen
bir attım ben, ikiz güneşlerin parladığı yerlerde
yalnız patikasında samanyolunun
ama...
kimse bilmiyor artık nereye gittiğini
düşman rüzgarın önündeki karanlık
hangi ağaca çarpacak, bilir misiniz
eski bir kalp sızısı gibi
aranıyor, aranıyor, aranıyor
her yolun başında bir bakire onu bekliyor
ama...
kimse bilmiyor artık nereye gittiğini
bir tek o biliyor
birbirini yansıtan aynalar panayırında
bütün yolların gittiği tek bir yer vardır
ama...
kimse bilmek istemiyor artık nereye gittiğini
<end>

<start>
Bütün ağlamaların dinmesi gerek bir şiiri yazmak için
Çünkü duyguların dinlendiği yerde başlar şiir
Sevginin üşüdüğü yerde yazı, çocukluğun bittiği
Ve hep genç kaldığı yerde annelerin.
Soluk pencereleriyle o eski evimizin
Şimdi asırlar öncesinden hiç dinmeyen
Aralık kalmış kapısında, biriken karların
Donmuş sıcaklığı bu, yürüyen usulca yüreğime.
Anne işte ben o çocuğum, yüklerin tepesinden
Senin şarkında ürperen o ince bedenim
Dışarda karların büyük heykellerle dövüştüğü
Billur penceresinde çizilen, silik düşüncelerin.
Sana bakardım odanın hangi köşesinden 
Bir resim takılmış gözlerime, belki gerçek
Sen en mutlu anların resmini çizerdin.
Dudaklarında ürperen sessizliği o eski çinilerin.
Şimdi görüünmez pencerelerini ovuyorum tozlu anılarımın 
Dışardayım, kar yağıyor, anne üşüyorum
İçeri al beni, kollarınla sar, ısıt bedenimi
O eski odada, yüklerin tepesinden düşüyor, düşüyorum.
Bütün ağlamaların dinmesi gerek bir şiir yazmak için
Çünkü duyguların dinlendiği yerde başlar şiir
Sevginin üşüdüğü yerde yazı, çocukluğun bittiği 
Ve hep genç kaldığı yerde annelerin.
<end>

<start>
Yalnız çocukluklar düşünüyorum
Büyüyor ardında mavi sabahlar
Aydınlığın karanlığa döndüğü yerde
Yorgun gece yarıları sıralanıyor
Yarım bir şarkıyı tek başına
Olası mı tamamlamak
İçimizde yüklendiğimiz yalnızlık
Yarım çocukluğumuzdan beri
<end>

<start>
Günü elinden tutuyorum
Öyle ürkek
Ben tutmasam karanlığa düşecek
Karanlığa düşecek sevgiler
Kapılarınızı yalnızca nefret çalacak,
Ağır ağır yükseliyor bir davulun sağır sesi
Birer birer düşüyor ağaçlar, orman seyreliyor
Tutun elimden, elimden tutun yoksa
Bu canavar sessizlik, bu yılgınlık, bu ölüm,
Sabırsız ayak sesleri ne toplaşıyor, ne dağılıyor
Kararsız külrengi bulutlar, ne zaman yağacak yağmur
Hani nerede yıldırımlar, gökgürültüleri nerede
Yalnızca bu sağır davul
Tenimde ağır ağır
İşleyen bu hançer,
Günü elinden tutuyorum
Elim alev almış gibi yanıyor
Yanıyor karanlık, kızıl, koyu, et kokusu, kül ve kan
Kentin bacalarından savruluyor durmadan
Durmadan, altından geçiyor köprülerin
Durmadan sarıyor kuleleri
Durmadan sızıyor caddelerden
Büyüyor, büyüyor, büyüyor
Bu canavar sessizlik, bu çılgınlık, bu ölüm,
Beynimin çıkmaz sokaklarında
Giderek artıyor çekiç sesleri.
Yankılanıyor kentin alanlarında
Tahtayı tutkuyla kucaklayan çivi, 
Yaşam, yükselen darağacının kollarında
Uyuyan bir bebek gibi
Tabutunda sallanıyor.
<end>

<start>
iplik gibi bükülen ışığın sözünü dinle
çünkü kırmızı
yanınca ve susunca bütün düşler
ağacın kayığına bin ve açıl bütün denizlere
şubat ölümdür dilin uzak yollarında
kalemi tutan el titrer ve kandil başucunda
zaman kurtlarını salar en ince kovuklara
iplik gibi bükülen ışığın sözünü dinle
iplik gibi bükülen ışığın sözünü dinle
çünkü sarı yaraları sarar beklenmedik ölümlerde
beyaz hiç olmadı, hiç olmayacak da
yeşil: kutsal bir söz, orada her şey mümkün
siyahın göstermediği karanlık aynasında
mart gelince karları temizleriz
boylu boyunca yattığımız kış manzarlarından
ateş suya eğilir, gece yenilenir
karton şehrinde bir japon resminin
belki bir ağaç ansızın çiçeklenir
iplik gibi bükülen ışığın sözünü dinle
savaş kırmızı ışıklar yakar en serin kalpte bile
davulların uğultusunu bir an duyarsın da
içinde bir denize varamamanın yalnızlığı
heykel diye sarılıp uyuduğun cesetlerle
bir istasyon bir istasyonu izler
mayıstır ve bilirsin hiç gelmeyecekler
suyun zamanı tükettiği o karanlık aynada
barakasından korkuyla fırlayan asker
duyup da baharın gürültüsünü
işte o gün ve ondan sonra
çok önemli bir sözü unutmanın şaşkınlığıyla
oturup bir şiir yazarsın ve ışık
ölümü bekleyen bir ruh gibi titrer başucunda
<end>

<start>
Göğsü ızgaralı kadın
Kalk artık
Acılardan bugünkü öğünü kotarmaya
Bebeler acıkmadan daha
Kalk artık
Gönlü yaralı kadın
Dağa güneşten önce tırmanmalısın.
Kamyonlar boşalmadan kasabaya
Kalk artık
Sırtında odun yükü
Koynunda çağan
Koltuğunda peynir çıkın
Pazara sen başlamalısın,
Gözleri garazlı kadın
Kalk artık
Gurbeti en uzun sen yaşadın
Hasretin düğümlü kaldı
Sor artık
Kimin boynuna vebalın.
Çevirmişler pazarı
Sakın ilişme tezgahların yanına
Sen ki onlar için mayın! 
Mayınlar...
Ölü mü döner huduttan
Yaralı mı
Ya da zindanda mı kocan
Aylar var ayrılalı.
Derdi horalı kadın
Yerinme, küşüm çekme
Kalk artık
Hazırda mı merhemin
Ekmeğin tandırda mı?
<end>

<start>
Ayrılıyor işte kasabadan
	elinde bavul, gönlünde dinmez bir yara
Hep acıyacak parmakları, gözleri yaşarıcak
	tozlu fotoğraflara
Hele bir tanesi, yüzü çıban içindeki çocuğun
	hayatının en büyük iyiliğini
	tandır ekmeğini verirkenki yüzü
	o yüzü hep taşıyacak avuçlarında
Ve dudaklarında ona dair bir acı mısra
	selam söyle bizden, iyi söyle
	İstanbul'lu gül yüzlü çocuklara.
<end>

<start>
Akranıdır
Ağzı taçyaprağı yar.
İnce usul boynuna al dudaklarını
Açarken gelincikler
İlkyazı sesleriyle süslediler.
Dilleri ekmeğe dönmezken daha
Ağıt öğrendiler.
Lokmayı bölemeyen ufacık elleriyle
Döğündüler.
Gönül gönlü tutar.
Gözün ıraklığı gönülsüze arkadır.
Gönülleri körebede bile
İlikle düğme gibi sarılıştılar
Ve kaleme ve yazıya ilk
Birbirinin adıyla alıştılar.
Velakin dünyanın ileri muhannetlik
Ferhadın gürzü kaç para
Yoksulluk dediğin prangadan dağ
Bir acayip güç erişemez zebella
Ne kurşun değer alnına
Ne böğrüne bıçak.
Gidi felek namerdin koynuna yar
Güzelim gerdana
Altın dişlerden çürükler dizerek.
Ve artık dağlar da fukara...
Ömrü bütün yanası, kül olası yürek ah
Sana dağların da siperi yok.
<end>

<start>
Biz biraz evvel gecikerek geldik arkadaşlara
İpliğin evvel eski yufkadır kanattığı ve hep sonra
Biz sonra geldik, maden öndedir, acısı pek
Dokuz çentik önde bizden ondaki göz, ısrara
Tel kalınlığında, orda dur, sesini tart
Bam telidir ezeli, usul gelen şarkılara
Yeni geldik ahımızla yüzondokuz çentik için
Karları anca yedik, bize anca geldi sıra
Birazdan kayısı da burda, demi devranımıza ibret
Nasıl sendeler bir çiçek damlasıyla; çürük ve kara
İşte geldik bir karara, arkamız vardır
Undan az önce geldik -şimdi o da burdadır, hamurda- bir karara.
<end>

<start>
Gece masmavi ipektir, ekmeği ahret şehir! 
Ah nedendir gün ışığı, o ekmeğe ters gelir.
Ha vardık mayınlara, yürümez ayaklarım
On ağızdan kulağıma açız diye ses gelir.
Ey candarma adaşım, niye şu canım sana
Dünkü asker arkadaşım, canım sana örs gelir.
Üstüme varma hudut, varıvereyim şurdan
Haneme bir kan ağıt, bebelere yas gelir.
Zalim uğursuz mayın, amanı bilir misin
Sorulacak sorum var, kanıma saf saf gelir.
Azalır mı ölmeyle can, tükenir mi akmayla kan
Ordadır ölümüzü sağ koyan Viranşehir.
Cinayeti sormaya, her dolayı ülkenin
Kanımı sormaya halkım, elleri tas tas gelir.
<end>

<start>
Sırtı, dağın yuvarlamış bir kayasında
	kaval çalıyordu çocuk
Kavalı silme keder, dinleyenin boğazında
	zehir yumruk
Keşfe gidiyordu savcı at sırtında
	hep ölüm ezgileri, dedi, hep yürek dağlayıcı
- Gönül bizde nasıl şen olur savcı
	katığım dert, ekmeğim acı.
<end>

<start>
Ellerim ne arıyor saatlerdir koynunda
Aşkın sonsuz koynunda?
Ağzını kaçıncı soğuruş bu, doyulmuyor
Olsun diye her şeyden soyunuyorum, olmuyor.
Artık ne can, ne soluk! 
- Giyin, üşiyeceksin, sesin bile soyunuk.
Peki ben ne arıyorum bu kapanmaz yarada? 
Ben şimdi orda mıyım? Ama o şeyim burda!
Her şeyim burda ufalıp duruyor sorularla.
Sevgilim beni ilk mektuba uğurla.
<end>

<start>
Ağaran her saç teli, yüzünde kır sakalı
	beterli günler gördü, yine de çetin.
Hane hane devşirir, yorulmaz bir sabırla
	umutları denginde, özgürlük ve yurt için.
Yüzünü günle ovar, ellerini toprakla
	ve seferberliktedir içinde hep bahar
Dünya kahır yüklüdür, o kahırdan gül yapar
	ama ne bir ilenme var dilinde
	ne de acılara bir dirhem kin.
<end>

<start>
Çığrımdan çıkıyorum ansızın işte
Günün yaşanacak son ayrıntısından
Kafamda saatlerce ağrıyacak hünerde
Bir mısranın gece vardiyasından
Çığrımdan çıkıyorum ansızın işte
Can havliyle uğruyorum yüzüne
Boş bir umut değil bu, yitirilen duygunun
Okunur kimliği çizgilerinde onun
Yüzün ki cömerttir seğirirken de
Can havliyle uğruyorum yüzüne
Boynun da boy verirken işte omuzlarında
Yoktu orda sanki demin, ezik bir çiçekti
Elindeki kitabın sayfaları arasında
Hızlanan atışlarını, kalbimi demliyor şimdi
Boynum da boy verirken işte omuzlarında
Yürüyünce memelerine o sahici oylum
Karnına toprağı özendiren kıpırtı
Teninden avuçlarıma rahmetli bir ter
Olanca tohum nerdeyse yeryüzüne çıkacaktı
Yürüyünce memelerine o sahici oylum
Peş peşe düşüyoruz, her şey buz
Sevda bizi tutmuyor, bu sözün altını çiz
Çoktan bellidir, az sonra yine
Hakkımız yenecek, yarınların ateşine
Peş peşe düşeceğiz, her şey buz
Bu şiir böyledir hep, terken buz oluveren mısra
Sırada hep en geri, hakkı hep yenecektir
Tam ortamızdan vuran, bir zahmetli yara
Mutlu aşkın acısına gönüllü atıldıkça
Ekmekler gül örtüye, kalbim yüzüne
Nasır tutmayan terle sarılıncaya kadar
Bu şiir böyledir hep, buz oluveren mısra.
<end>

<start>
bu kent büyük bir ihaneti gizliyor
sabahlara dek inlemesinden belli
seni nasıl uzak kentlere götürsem
nasıl uyutsam nasıl dinlendirsem
bu kent gizliyor büyük bir ih....................
<end>

<start>
bir yaralı kızıl kuş gibi düşerdi güneş
karanlıklar başlardı sıkıntılı ve uzun
ondan kaçarcasına dönerlerdi adamlar
yenilmiş değil ama biraz utanmış gibi
kimle savaşırlardı kimse bilmezdi onu
şimdi sen her şeyden uzak ....................
<end>

<start>
aşağı kattaki teyze çiçeklerini
canı gibi seviyor çocuk gibi bakıyor onlara
ama biz bahçede oynarken horluyor bizi
çiçekleri gibi davranmıyor çocuklara
yukarı kattaki amca otomobiline tutkun nedense
çocuk ....................
<end>

<start>
doğduğum yerden kopup
doyduğum yere vardım
her şeyimi unutup
yarama tütün sardım
selam benden eşe dosta
karım yorgun oğlum....................
<end>

<start>
hesap işi
vuruş açı yansıtma
banda çarpan top
gider değer (mi acaba)<....................
<end>

<start>
Sabah olunca gidelim tanyeri ağarınca
yüreğimiz yine ve yeniden paramparça
ne varsa bizi yılgın eden gidelim
üstüne gidelim tutsaklığın yenilmişliğin ve ince ince horlanmanın
üstüne üstüne biraz utangaç ve kahramanca
ah benim bana benzeyen kadınım
içimin nelerle dolduğunu anla
ben sessiz ölümleri seçmedim hiç seçmedim
bir türlü üstesinden gelemem yılgınlığımın
yorgun yalnız çekingen
gece yarıları aklımda
bir çıksam bir çıksam yarına
doludizgin bir kurtuluş adına
<end>

<start>
sevdam seni durmadan 
can evinde yeşertir 
çiçekçe ve çocukça 
sıralı sırasız ikide bir
nice yıkım nice....................
<end>

<start>
belki de hemşeriyiz
ama sorma nerden diye
bir yakınlık çıkarsana....................
<end>

<start>
bazı işler gecikir
günlük koşuşmalarda
aklımızdadır oysa
(özürler hayıflan....................
<end>

<start>
gülyüzlü çocuklar ve İstanbul görünüşleri
kör bir adamın sattığı bayram tebrikleridir
daha çok izinli askerler ve inşaat işçileri
almak için uzağından bakarlar
bakarlar ve bakarlar alamazlar
çün....................
<end>

<start>
niçin senden ayrı bir kaderi yaşıyor 
kafasını yasak bir kitap gibi yüreğinde taşıyarak 
sonra sen sarı saçları salkım saçak 
ve beyaz öğlelerinde ak....................
<end>

<start>
hiç değişmedi san
sen öyle
dıştan
gir içeri -göz göz olmuş-
ama yerinmez....................
<end>

<start>
güzü kimse anlamıyor
beni kimse anlamıyor
şimdi yağmurdur yağan
çünkü yollar ıslanıyor
bir ....................
<end>

<start>
kimsenin görmediği gizli bir eylülde 
yollarda yürür tenhalığa yatkın hüznü 
bir sigara tüttürür inceden ince 
geceye saklar bir kimsesizliği andıran ....................
<end>

<start>
kapalısın 
kendi dört duvarında 
gündüz -biraz sınırsız- 
gece -evde odada....................
<end>

<start>
martılar karalardan denizlere dönüyor
denizlerde dalgalar yosunlar ve köpükler
kimsesiz günlerimizin kırılmış gönülleri
sizi bekleyen vardır aynı düzen içinde
fırtına sonrasının durulmuş denizleri
<end>

<start>
aklınızda mı uzakta ölümler olduğu
kaç kişi gitti dövüştü ve vuruldu
gelir mi gelmez mi kim bilir
kim bilir hangi uzak yaban ellerde
ya bir bozkır şehrinde bir akşam üstü kadar hüzünlü türkülerle
durmadan gider mi yoksa
kaçamaklar yaşanır biline biline
insan içinde taşır yangınını
günden güne göz....................
<end>

<start>
güz gelse yağmur yağsa yorgun olsak
özlesek uykuları yatakları yalnızca
bir anne gibi bizi oralara g....................
<end>

<start>
Soğuk suda çarpa çarpa yıkadım
Yüzümün niyeti bir aşk şiiri
Ayçiçeği
Gümüş çiçeği, Kavun Karpuz Mevsimi
Çiğdem: yağmur sonu çiçeği
İlk cemreden sonra bulduğumuz çiçekler
Gül güldür, Gül de güldür
Ben bu kadar anlarım bu işten
Ekinler sarardı biçtik güz geldi
Eskiden sevdiğim kızlar çiçeği
Öpemedik birbirimizi işte bunun çiçeği
Tay gibi dururdu tay gibi bir kız çiçeği
Benim poliste kaydım varmış, hohho
                   Poliste kaydı olmanın çiçeği
Bir dâvet olan çiçek
Süslerler eteklerini kikirdeyerek
Kaymakam evlerinde yastık çiçeği
Diz çiçeği. Türkçenin en ayıp kelimeleri
Dul, Baldız, Bizim Güveyi
Bacanak çiçeği, ayıp çiçekler
Yüzün....................
<end>

<start>
Kentler daralıyor, yollar daralıyor,
Kaldırımlar daralıyor, daralıyor bahçeler bile,
Daralıyor masallara sığmayan evrenimiz.
Yüreklerimiz daralıyor gün geçtikçe.
Oynayacak y....................
<end>

<start>
Karanlık sıvışıyor
Korkunun denizleri saydam değil
Uyanıyor düşlerinden ırmaklar
Suda hüzünlü bir yaprak
Okşuyor saçlarını duygusallığın
Bir çiçeğin maviliği
Doyuruyor ergenliğimi
Karanlığı bir çam dalı başlatıyor
Önce ormanlar vardır
Dalgın çocukların sevdalarında
Rüzgarlar mı taşır hala
Eski çağlar baltasını
Gecenin bahçelerinde
Irmak kımıldıyor
Suda sevdalı bir yaprak
Ölümün tarihini yazıyor
Ve ırmak
Dağıtıyor yalnızlığı
Akarak
Kırmızı ve yeşil
Kendini bir yumruk gibi savuran
Suda çılgın bir yaprak
Coşku bir göçmen kuş çiziyor
Mavi defterine tutsak zamanların
Kırlarla
Dağlarla
Sevdalarla
Yaşanan
Nerdeyse gökkuşağı kadar kahraman
Suda ölü bir yaprak
<end>

<start>
'Betimleme'
Öyle bir bahardı ki
Kentin bütün bahçeleri
Bütün parkları bütün ağaçları
Çiçeğe durmuştu
Öyle bir bahardı ki
Kuşların şen şarkıları
Silmişti günün mahmurluğunu
Kırlarda kelebekler
Kısacık yaşamın tadını çıkarıyordu
Peşlerine takıp çocukların neşesini
Bütün pınarlardan fışkırarak akıyordu sular
Boğazın sularında güneşle oynaşıyordu yakamozlar
Gemiler bayraklarla donanmıştı
Martılar semah tutmuştu mavi avlusunda gökyüzünün
Öyle bir bahardı ki
Doğa da katılıyordu bir mayıs bayramına
Biz hep baharla simgelerdik ya umudu
Simge olmaktan çıkmıştı bahar
Bir olmuştu umutla
Akın akın geliyordu umudun rençperleri
Güvenli cesur
Delikanlılar başladı kümelenmeye
Coşkulu genç
Kızlar katıldı onlara derken
Dal gibi güzel
Bir anda doldurdu yolları binler
Ozanlar da vardı yazarlar çizerler sanatçılar
Örgütlü vakur
Başladı binlerin yerini almaya on binler
Öğretmenler katıldı giderek
Eleri öpülesi öğretmenlerim
Çocuksu saygın
Kadınlar sökün etti ardından
Yiğit sevecen
İşçiler emekçiler işsizler
On binler oldu yüz binler
Caddelere sığmaz oldu kalabalık
Yürüdüler kentin en büyük alanına
Marşlarla türkülerle oyunlar oynayarak
Alanlara sığmadılar
Bir türlü içlerine sindiremiyorlardı bu görkemi
Para babaları soyguncular kaçakçılar kapkaççılar sahtekârlar
           emek hırsızları vatan satıcılar katiller kan içiciler her gün bir
           köşe başında gencecik bir fidanı deviriverenler ve onların
           iplerini ellerinde tutanlar ve onların uşakları uşakların çanak
           yalayıcıları bir türlü hazmedemiyorlardı
Çiçekler gibi açan pınarlar gibi kaynayan kuşlar gibi cıvıldayan
           bu namuslu cesur bilgili bilinçli hünerli ve güçlü kalabalığın
           böyle görkemli bir görüntü içinde bayram etmelerini bir türlü
Buyurdular maşalarına
Çektiler tetikleri
Yıkıldılar alanın orta yerine
Gencecik delikanlılar
İncecik genç kızlar
Tazecik kadınlar
Aydınlık öğretmenler
Yiğit işçiler
Küçücük çocuklar
Dolmamış başaklar gibi biçildiler
Kan aktı caddelerden
Ölüm geçti sokaklardan
Nereye baksan
Nereye dönsen
Kapasan gözlerini
Kan kan kan
Akşamın alaca karanlığını
Kızıla boyayıp
Bitti bayram
<end>

<start>
Tirşe gözlü bir çingene elleri nergis
Kuş evleri dar geliyor güvercinlere
Yüzünde bıçak yarası dişinde yaldız
Çillerini satıyor çocuk elleri
Çipil ışık dallarında karga tüneği
Köşede küçük ayaklı kızlar köşgeri
Ak benekler konuyor kirpiklerine
Elinde kırık kopuk sevgilerin gergefi
Ört perdeleri açsın çiçeğim vakti bahardır
Zincirli hamam kubbesi sütunları mermer
Kaş koymuş kaf üstüne simin varak işler
Su sızmaz arasından çak camı cama koyver
Kan damlamış kar üstüne inci gülüşünden
Çöz zemheri aynalara sedef düğmeleri
Baş kaldırarak koş çıplak ayak
Sen bir yana savrul sevdan bir yana
Sarhoş gecenin yollarına yağmur çiselerken
Beynim geme gelmez yüreğim dörtnal
Uçsun kelebekler daldan dala gün ağarırken
Tef vuruyor fır dönerek çalparanı çal
Derde dermandır efendim al bu şiiri yak
Üç hazan beklet ayazda şerbetlere kat
<end>

<start>
Senin mutluluk veren yüzün
Hüzün benim doyumsuz yoldaşım
Solgun akşamların ve kızıl yaprakların zincirinde
Birgün ölüm.
Senin gündelik çırpınmaların gülüm
Gelin duruşun resimlerimizde
Beyaz peynir domates hıyar ve rakım
Birgün ölüm.
Şarkıların tutkuların öfken ve sesinin buğusu
Akan su duran su köpüren taşan girdaplaşan su
Suç mu sevdaların durağında duraklamamız
Birgün ölüm.
Dur öyle tenin yansın
Yaksın pusuda coşkularımı
Göğersin dölüm
Birgün ölüm.
<end>

<start>
Perdeyi açıverince
Üryan bir sabah takılıyor dallara
Gümrah gözlerinde çiçekleniyor şafak
Mahmur saçları çözülüyor gecenin
Çığ düşmüş yapraklara yazılı
Rahvan yazgısı yoksulluğun
Kınında hüznü taşıyan bir çingene şarkısı
Uzuyor tekerlerin tıkırtısında
Sevince bulanıyor elin
Sokakta kuş seslerini siyaha boyayan çocuk
Kapıda gün
Hakkını helal et sevgilim
<end>

<start>
Seni bir orman ışığı gibi hatırlıyorum 
Gölgeli serin kucağına düşüyor yapraklarım 
Seni dalların karanlığından süzüyorum
Irmağın sarmalına direnen kırık bebek 
Beni savruk bıyığımla hatırla 
Atıp atıp bağrına bas yalnızlığımı
Tenha bir eylül yakamozu gözlerin 
Yorgunum çalınmışım kırgınım 
Yine de sevinci savunuyorum
Terk ettim silahımı yitirilmiş coşkular gibi 
Şimdi penceresinde kırmızı sardunyalar açan 
Beyaz badanalı bir köy evidir sevdam
<end>

<start>
Adımlar akamasın
Ne fırtınalar ne rüzâr
Ne leş kargaları ne akbabalar
Ciherhun bağrımızda
Kaygının gölgesine yer yok
Yüreğinizin sesine uydurun ayaklarınızı
Yalnız dikkat edin küçük güzellikleri
Çiçekleri çiğnemeyin
Bir çocuğun tertemiz gülüşünü selamlayarak
Ve kuş seslerini katarak türkünüze
Yürüyün
Bizden önce gidenlerin izlerine basarak
Bizden önce gidenlerin izlerini aşarak
Yürüyün
Adımlar aksamasın
Ne cop ne cip ne zincir
Ne şok elektrik ne işkence
Ne karanlık ne gece
Halkımın ciğerhun bağrına
Düşmesin gölgesi umutsuzluğun
Yürüdükçe
İnandıkça
Bilendikçe
Anılara gömülü bulanık resimlerden
Çıkıp gelen
İhtiyar ve savaşkan bir kadın sei
Titreyip fışkırarak
Berrak
Bir su gibi yıkayacak yolumuzu
Yürüdükçe dostlarımız çoğalacak
Fabrika düdüklerini
Motor seslerini
Lokomotif çığlıklarını
Kâğıt hışırtılarını
Ve makineleri
Traktör gürültülerini
Ve pulluk bıçağının toprağa söylediği ezgiyi
Ve dünyanın en büyük orkestralarını
Katarak türkümüze
Yürüdükçe
Adımlar aksamasın
Aydınlık bakışlarınızla silin
Sizi kuşkuyla seyreden yüzlerdeki çizgiyi
Ve gözyaşını
Ne tehdit ne zulüm
Ne rüşvet ne acı
Halkımın ciğerhun bağrında
Devrimci bir sevinçten daha derin bir iz kazamaz
Sesinizi yükseltin
Yükseltin sesinizi
Hiçbir şair bu coşkuyu sizden güzel yazamaz
Yürüyün
Türkünüze uydurun adımlarınızı
Sevdayı ve açlığı
Mertliği ve ihaneti
Düşünerek
Adımlar aksamasın
<end>

<start>
Seherdir
Sokaklarda kendine şaşan tek tük ayak sesleri
Kimi kez tarlalar sürer gibi
Dalıp gider çizgisine cıgara dumanının
Bir vapur kalkar istanbuldan
Her yanı istanbul olan bir vapur
Döner çark 
Döner çıkrık
Canavar düdükleri
Polis düdükleri
Ve vapur
Uzak 
Buruk
Kanar yüreğinde yanık bir sevda türküsü
Yüreği 
Kırık
Sanki yenicamide bir güvercin vurulur
O saat venedikte güvercinler
Elleri ne kadar güvercin
Birbirine bağlanıyor
Gözleri özgür
Bıyıkları gür
Çığlık çığlığa martılar
Çark çark
Çıkrık çıkrık
Çark çıkrık
Çıkrık çark
Bir vapur köpük köpük rıhtımdan ayrılıyor
Bir vapur telaş telaş
Tırnaklarım avucumu deliyor
Cıgaramı çiğniyorum apacı
Dönen dünyadır bu gıcırtıda
Duyulur
Kara vagonlarda hiçlenen bir serserinin
Bütün bunaltısını yüklediği bir vapur
Bir vapur
Bir kelepçe
Bir abdülhamit
Dönüp bakmıyor yedi on yolcuları elleri simit
Seherdir
Kendine şaşan tek tük ayak sesleri
Doldurur sokakları
Kuşlar daha karışmamıştır şehrin gürültüsüne
Ağaçlar daha bir ağaçtır bu saatlerde
Uzak uzak yankılanır su sesleri
Uzak uzak kurbağalar
Seherdir
Yiğitlere su vermekten döner kızlar
Bir kadın uykudadır
Bir kadın uyanık
Bütün bardakları sevgiyle doldurup
Yüreklerine akıtıyorlar
Sonra bütün yüreklerini sevgiyle doldurup
Hayır diyorlar
Pişman değiliz
Vapura telaş telaş bindiriliyorlar
Vapur baştan başa istanbul
Bir vapur 
Bir kelepçe 
Bir istanbul
Döner çark 
Döner çıkrık
Çark çark 
Çıkrık çıkrık
Çark çıkrık
Çıkrık çark
Bir kadın 
Yüreği kırık
Gözleri özgür ya bu çok önemli
Başka hiçbir durumda bir insanın gözleri
Böyle özgür olamaz
Ve başka hiçbir durumda bir insanın gözleri
Bir selamı böyle sıcak alamaz
Gün doğar
Kimseleri şaşırtmadan yeşerir kavga
Bir umut
Bir çığlık
Bir yenilgi
Bir kadın bir çocuğu büyütür usulca
Nasıl büyütür kimseler bilmez
Nasıl sarar sevgilerle
Nasıl besler umutlarla
Kimseler bilmez
Bir yokluğu bir yokluğa katarak
Höllüğünü ince eler büyütür
Bir vapur
Ayırır anayı yavrusundan
Bir vapur bir tel örgü bir istanbul
Canavar düdükleri havada vızıldar
Bir ananın süt damarı sızılar
Yavrum yavrum
Başörtüsünde ömürlük çilelerin dokuması
Bir kahramanlıktır analık
Bir mermeri yontar gibi sabırla
Değişen dünyadır yeşeren kavgada
Aydın Hatipoğlu
Siz biz ve onlar
Sokaktan insanlar geçiyor
Evrenin yiğit bahçıvanları
Anıları ve umutlarıyla iç içe
İnsanlar geçiyor
Çocuk gözleriyle
Şaşarak bakıyorlar sararan yapraklara
Uzayı devşiriyor aklın tarlası
Her gün her gün yeniden
Yiten
Bir umudu simgeliyor günebakan
Bükerek boynunu
İnsanlar geçiyor sokaktan
Siz biz ve onlar
Evrenin yiğit bahçıvanları
Bir beynin hücreleri gibiyiz
Çoğul
Ve akyuvarları gibiyiz ekonominin
Durmadan yenilenen hayatın
Yazgısını yeniliyoruz durmadan
Kahraman bir dağdan inerek
Gün görmüş denizlerde çoğalan
Bulut mu yağmur mu özlemin dili
Toprağın çatlayan dudakları mı
Yumuşak sözcüklerle söylüyoruz
En katı gerçekleri
Bulutlarla çiçeklerle kuşlarla
Irmaklarla rügârlarla taylarla
Ceylan mı korku mu namluda
Ağzı köpük köpük bir atla koşuyoruz
Siz biz ve onlar
Evrenin yiğit bahçıvanları
Tespihböceğinin evreni bir kısırdöngü
Doğanın devingen yasasında karıncalar
Bilmiyorlar
Bir çocuğun elindeki çubuktan filizlenen sevinci
Bimiyorlar
Ölümün bazen nasıl bir eğlence olduğunu
Ülkemde çocuklar
Bir acıdan bir sevinç çıkarmayı biliyorlar
Burnu hırızmalı ve sümüklü
Topuğu halhallı yalınayaklı kızlar
Sıtmasını işediği çorak toprakların
Ayrı bir dünya olduğunu
Biliyorlar
Sokakta insanlar
Siz biz ve onlar
Kızaran yaprakların hüznünü anlıyoruz
İhtiyar atların içekapanışını 
Şaşmıyoruz yıldızlardan damlayan
Söğütlerin saydam ışıltısına
Gülen gözlerinde bir çocuğun
Şarkısını söyleyen bir beyaz kuşun
Çürüyen bir ağacı nasıl sarstığını
Duyuyoruz
Tutsaklığın nasıl bir sanrı olduğunu
Ölümün duvarlarına ellerini dayayıp
Hep beraber bir türküyü söylemenin coşkusunu
Kalleş bir ölüme gidenlerin
Birbirine sarılan kollarında
Yaşamanın şehvetini duyuyoruz
Siz biz ve onlar
Evrenin yiğit bahçıvanları
<end>

<start>
Sevgiden sellerin sesidir senden gelen
Dağ delen susuşumu duysan tanıyacaksın
Seni kavgaların içi gibi sıcak buldumsa
Saf dışında kalmak nedir anlayacaksın
Düşlerimde yüzü kaldı küçük hayvanlara özgü
Yüreğimde közü ılıtır içerimi
Aşktır bu derdin dermanı aşktır bu dağların kızı
Sarar durur dört yanımı yunus gibi bir sızı
Hüzünlü bir denizde yıkıyorum gözlerini
Sesini düşleyemiyorum kimi zaman teller kopuk
Tanrının tanrılığını bir kenara bırakıp
Öznel güzelliklerimi kendim yaratıyorum
Küçük kavgalarda yenilmelerle yıkılmıyorum
Küçük yeniklerin büyük savaşına duruyor gücüm
Yüreğimi dağlayıp dağlayıp çoğulluyorum
Varlığımı sonsuz sevgilere adıyorum adsız sevgilere
<end>

<start>
Seherdir
Sokaklarda kendine şaşan tek tük ayak sesleri
Kimi kez tarlalar sürer gibi
Dalıp gider çizgisine cıgara dumanının
Bir vapur kalkar istanbuldan
Her yanı istanbul olan bir vapur
Döner çark 
Döner çıkrık
Canavar düdükleri
Polis düdükleri
Ve vapur
Uzak 
Buruk
Kanar yüreğinde yanık bir sevda türküsü
Yüreği 
Kırık
Sanki yenicamide bir güvercin vurulur
O saat venedikte güvercinler
Elleri ne kadar güvercin
Birbirine bağlanıyor
Gözleri özgür
Bıyıkları gür
Çığlık çığlığa martılar
Çark çark
Çıkrık çıkrık
Çark çıkrık
Çıkrık çark
Bir vapur köpük köpük rıhtımdan ayrılıyor
Bir vapur telaş telaş
Tırnaklarım avucumu deliyor
Cıgaramı çiğniyorum apacı
Dönen dünyadır bu gıcırtıda
Duyulur
Kara vagonlarda hiçlenen bir serserinin
Bütün bunaltısını yüklediği bir vapur
Bir vapur
Bir kelepçe
Bir abdülhamit
Dönüp bakmıyor yedi on yolcuları elleri simit
Seherdir
Kendine şaşan tek tük ayak sesleri
Doldurur sokakları
Kuşlar daha karışmamıştır şehrin gürültüsüne
Ağaçlar daha bir ağaçtır bu saatlerde
Uzak uzak yankılanır su sesleri
Uzak uzak kurbağalar
Seherdir
Yiğitlere su vermekten döner kızlar
Bir kadın uykudadır
Bir kadın uyanık
Bütün bardakları sevgiyle doldurup
Yüreklerine akıtıyorlar
Sonra bütün yüreklerini sevgiyle doldurup
Hayır diyorlar
Pişman değiliz
Vapura telaş telaş bindiriliyorlar
Vapur baştan başa istanbul
Bir vapur 
Bir kelepçe 
Bir istanbul
Döner çark 
Döner çıkrık
Çark çark 
Çıkrık çıkrık
Çark çıkrık
Çıkrık çark
Bir kadın 
Yüreği kırık
Gözleri özgür ya bu çok önemli
Başka hiçbir durumda bir insanın gözleri
Böyle özgür olamaz
Ve başka hiçbir durumda bir insanın gözleri
Bir selamı böyle sıcak alamaz
Gün doğar
Kimseleri şaşırtmadan yeşerir kavga
Bir umut
Bir çığlık
Bir yenilgi
Bir kadın bir çocuğu büyütür usulca
Nasıl büyütür kimseler bilmez
Nasıl sarar sevgilerle
Nasıl besler umutlarla
Kimseler bilmez
Bir yokluğu bir yokluğa katarak
Höllüğünü ince eler büyütür
Bir vapur
Ayırır anayı yavrusundan
Bir vapur bir tel örgü bir istanbul
Canavar düdükleri havada vızıldar
Bir ananın süt damarı sızılar
Yavrum yavrum
Başörtüsünde ömürlük çilelerin dokuması
Bir kahramanlıktır analık
Bir mermeri yontar gibi sabırla
Değişen dünyadır yeşeren kavgada
Aydın Hatipoğlu
<end>

<start>
Yatıyor boylu boyunca 
Ne yanıyor ateşler içinde başı 
Ne buz kesiyor ayakları
Yürümüyor damarlarında kanı
Canı yanmıyor 
Uyanmıyor -ne kadar uyandırmak isteseniz-
Yarı aralık gözleri görmüyor
Sarmış kara bir kefen gibi
Karanlık her yanını
Ağır 
Suskun
Sağır
Gülmüyor ağlamıyor
Sevinmiyor üzülmüyor
Bağırmıyor
Ne sevgi ne nefret
Ne korku  ne acı ne umut ne karamsarlık
Onu ilgilendirmiyor artık                 

Sessiz
Tepkisiz
Ölü
Ölüm sonu değildir hayatın
Hayat sürüyor 
Hayat gözyaşlarında
Hayat gülüşlerinde 
Çocukların
<end>

<start>
Sustu birdenbire yanardağlarım
Yokluğa adanan canım maddeye durdu
Masa sevgiydi örneğin sevgilerden
Yatağım sıcaklığındı
Dolapların sarhoşluğu yitti birdenbire
Aşka adanan yaşamam maddeye durdu
Mutfakların çıplaklığımı doyururdu
Sandık ne olduğunu anladı birdenbire sandık oldu
Saçlarına adanan gözlerim maddeye durdu
Bir çarşafla mı gitti sevgi gitmelerden
Bir yorganla mı bilmiyorum
Ama buz dolapları kadar soğuk ve beyaz bir şeyler güldü
Gülüşüne adanan şiirim maddeye durdu
Saçlarımın o kadar alıştığı ellerine
Bakışımın o kadar ısındığı gözlerine
Ellerimin o kadar uzandığı memelerine
Bütün yönelişlerim sonsuz mendireklerde parçalandı
Bir cam kırıldı hatırlıyorsam
Ve sonra bir cam daha
O kadar camdı ki kırılan basbayağı bir cam
Nasıl kırıldığını bilemezsiniz
Bilmem anlatabildim mi
Birdenbire ellerin gözlerin ve bilmem nerelerin
Bir heykel katılığıyla maddeye durdu
Ben bütün duyarlığımla maddeye durdum
Gözlerinden başlayıp soydum sevgimden seni
İşte çırılçıplaksın şimdi
Neren güzel
<end>

<start>
Sen zehir yeşili bir resimsin
Kararmış çam ormanlarından
Eski izniklere sıçramış acı
Ellerinde pürüzsüz beykoz izleri
Sen serin bir çizgisin
Uçuk denizlerin zemherisinde
Çeşmibülbül burgacında yükselip
Umuda huruç eden selçuki derviş
Sen zor bir küheylansın
Özgür ırmaklar akar soluğunda
Bakar mermer merdivenli tapınaklarda
Donmuş gülümseyişiyle meryem
Sen bir masalsın düş kuşaklarında
Yasak sevdalar yazan elyazmaları
Hirada inzal olan büyü ve cinsellik
Gün görmemiş bir köy kızısın belki de ilk
<end>

<start>
Gidenler gecikmiş günleri götürdüler
Birlikte ne kadar yalnız olduklarını
Gözleri yanılsamalarla bağlı gelip
Görmediklerini göstermeye gittiler
Kazılardan sevdalar çıkıyor
Kız küpeleri gözyaşı şişeleri
Kaç yıldız yılı çalınmış ekmeğimiz
Kırık kazma ucu kuytu gizlerimiz
Seldik akıyorduk karlı koyaklardan aşıp
Ta çini maçinden bahri cedit diyarına
Altın fildişi esaret ve miskü amber
Suda izi kalmış bir söz bırakıp yarına
Açtık ama şehvetli ve dehşetli susuz
Sevdik yana yana saçları sürgün güzeli
Alazı kavurur kurumuş yaprakları
Pıhtılaşır zaman çiçeklenir gülüşünde
<end>

<start>
Dağların şarkısını söylüyorum
Günlerden sabah
Ülkelerden yalnızlık
Elimde acemi bir karanfil
Sıcak özlemlere bastırıyorum
Ölümün ikindisine uçuşan güvercinler
Tutuşturuyor çobançiçeği sevdalarını
Saçların şarap kokuyor ellerim tütün
Avuç avuç alıç topluyor karanlık gözlerin
Sessiz suskun yorgun
Bu kimin duvarları bu kimin
Penceresiz ışıksız soluksuz
Bu bağrımıza çöken çeki taşı
Bu balçık karası bu korku bu bizi ezen
Ben bu dilin oğluyum bu köylü dilin
Toprağın üstüne oturmuşum
Hayat deli yağmurlarda taşkın sularda
Yıkımlarda yeşeriyor gibi
Sırtımı bir ağaca dayıyorum
Ağaç kıpır kıpır toprak coşkulu
Ben hüzünlü bir şarkı söylüyorum
Hüzünlü
<end>

<start>
Sabahlara yalnızlık gibi çıkıyor
Yorgun iklimlerin sürgün alacası
Pus sabaha bulanıyor sabah gerinen güle
Kurumuş düş yapışkanlığı da cabası
Neden öyle kırgın bakıyor resimlerde
Camda bir fesleğen hüznü perde arası
Pus güne bulanıyor gün kana kan acıya
Camda gama boyanmış bir karanfil sevdası
Kara kıl çadırlardan dünyaya açılan yaz
Balaca bir kuş içinmiş çınarın kocaması
Camda kıpkırmızı sardunyanın sevinci
Yüzüm umudun bayrağı yüreğim bozgun sonrası
<end>

<start>
Orda duruyor orda
Uzatsam ellerimi
Sarınmış sarılara
Bal peteği saydamı
Orda bir erimlik yer
Billurdan bebek teni
Ben ne ceylanlar gördüm
Ürkek mahzun bakışlı
İşte orda duruyor
Dişi bir tay toynağı
Duru sulara vurmuş
Sabahın ışıltısı
Yüreğine değiyor
Şiirin tül kanadı
Buluta uçuyor kuş
Bulut dala konuyor
Dokunsam beyaz bir tüy
Okşasam düş oluyor
Sonra serin saçaklar
Kırılmış bahar dalı
Karanlığa çarpıyor
Çırpınan çılgınlığım
İşte burda burada
Uzatsan ellerini
<end>

<start>
Avare ağaçlar ülkesinde
Sağır duyarlıklar ırgalanıyor
Sağır duyarlıklar avare ağaçlar ülkesinde
İhtiyar bir güneş yıkanıyor kendi aydınlığında
Yıkanıyor yar
Gizli hapisanecisi zamanın
Yorgun kadınlar denizinde
Ebruli akşamları taşıyor iyonyalı gemiciler
Ambarlarında yıllanmış hüzün
Gamdan ve kandan dokunmuş yelkenleri
Yorgun kadınlar denizinin gemicileri
Çaparisinde boncuk gibi sevdalar dizili
Sevdalar dizili yar
Kahır yüzlü bilge balıkçılar
Hırsız gecenin sundurmasında
Bir yalnızlık gibi ay
Mağrur ateş çiçeklerinden saklıyor sakallarını
Hülyalı bir sehere
Hülyalı bir sehere yar
Bırakıyor sarhoşluğunu
Mor salkımlar sallanıyor rüzgârda
Mor çiçekli mor gülüşlü dul analı çocuklar
Bir pamuk şekercisi
Suskusunu boyuyor
Suskusunu gülüm boyuyor yar
Bir çocuğun kaçıp giden balonu
Göğün laciverde dönen derinliğinde
Yılgınlığın kıyısında hüzne yoldaş oluyor
Hüzne yoldaş oluyor yar
Bir çocuğun balonu
Eskimiş korkular kanırtıyor geceyi
Emekli bir deniz soluk soluğa
Çırpınıyor gülüm çırpınıyor yar
Tükenirken delikanlı zamanlar
Aynı kandan türküler yankılanıyor uzak
Aynı kandan türküler aynı kandan ah
Umutsuzluk yasak
<end>

<start>
Her şeyin bir rengi vardır bilirsiniz
Özgürlüğün rengini bilir misiniz ya umudun
Korkuya boyanmasın yüzünüz
Bulaşmasın yılgınlığın karası üstünüze
Sevincin rengini hatırlayın bir
Hatırlayın çocukluğun şeker pembesini
Delikanlı günlerin nar çiçeğini
Hayata ısındığımız turuncuyu ve şehveti
Sonra kızılın hüzne karıştığı yer
Şimdi uzak bir ülkedir nefti hiç gidilmeyen
Sarı sarhoştur daima ve yılgındır hep
Durmadan tükenmenin şarkısını söyler
Eski bir sevda yaşar limonküfünde
İncecik bir sızı yayılır damarlara
Sessizce sezersiniz haki ölümün rengidir
Hüznün rengini biliriz zulmün rengini
Kahrın rengini biliriz adımız gibi
Adımız gibi biliriz inancın rengini
<end>

<start>
Öyle uzak ki susuşun
Isıtmıyor saydam sokakların cumbalarından sarkan
Acılı sonbaharı
Hangi boşluğu dolduruyor çığlık çığlığa
Bir karabasan uçurumunda yüzünün duru giziyle çizilen hüzün
Bastırılmış korkuların alanları doldurduğu
Uzun sürmüş karanlıklarda çoğalan
Çocuksu gözlerdeki ışık
Yalnızlığın saçlarından derin kuyulara
Göz yaşları gibi dolan umutsuzluk
Ve kavruk bir gül çoğalıyor
<end>

<start>
Teninde doğum fırtınaları
Gölgesi durgun suda uyuyor ulu çınar
Uzak umutlar süzülüyor usundan
Prizmasından tarih geçiyor
Gün güle değiyor hüznünün gergefinde
Gamdan örülmüş bir tülün ardında elin
Süt ve gümüş sim ve ipek
Tutuşuyor özlemin penceresinde
Bin yıl ötelerden bakıyormuş gibisin
Altın demir ve kobalt pırıltısıyla
Derin lacivert bir göğe yükseliyor
Sunakları ellerinde binlerce esin
Bak bu sensin billur ışığı sesin
Bu senin giysilerin kıvrımlarıyla susan
Sanki biz kariyede bir mozaik bahçesiyiz
Buhurdan ve şamdan ve tütsü ve ayin olan
<end>

<start>
Kara sarı yüzünü 
Gömer durur anasının memesine / kurumuş 
Hayat soluk alıp verir / belli belirsiz 
Çatlak dudaklarında soluk resimler / gibi 
Durur toprak 
-Doyumsuzluk değil beyler- 
Açlık çoğalır durur
Çürüyen yalnızlık 
Ve burgacında çırpındığımız korku 
Ve umutsuzluk / ve durmadan yaşanan 
Karabasan 
Özsuyunda taşır yaralı yarınları 
Uyur tohum
Kanım -mı- kaynar 
Bir yerlerde gün vurur kıl çadırlar üstüne 
Topukları toprağı döven bir bebek 
Yeşerir çığlıkları sevincin 
Boyanır gökyüzü umut rengine 
Vurur yürek
Yorgun bir kuğunun kanadından 
Salınarak düşen tüy 
Düş cemreler gibi ufuklarıma
Kim hapis kim ölmüş kim öldürülmüş 
Kim kaçmış kim susmuş kim susturulmuş 
Bilir zaman
<end>

<start>
Sevdalar yoğurduk ellerimizle 
Kavgalara uyandık 
Daha çocuktuk
Bencil ve acımasızdı dünya 
Ak lalelerin ışığı soldu 
Yıkıldı çalındı kirlendi 
Acı ve gözyaşıyla sulandı 
Saksıdaki küskün çiçek 
Önce balıklarımız öldü 
Coşkular sevinçler inançlar 
/Direniyordu hâlâ suların ışıltısı/ 
Sonra arkadaşlarımız 
Ama umudumuz ölmedi
Ey ırmakları ağu akıtan dünya 
Seni yapraksız ağaçlar adına 
Dehlizlerde yanan 
Düşlerini çığlar bölen 
Depremlere çöplüklere gömülenler adına 
Ve gökyüzü ve çocuklar ve toprak 
Kadın çığlıkları ve masum denizler 
Ve ölü kuşlar adına lanetliyorum
<end>

<start>
Savrulan saçların gibi savurur 
Uzak iklimlere sesin sesimi 
Güneşe koşan yağız çocuklar 
Dilleri yüzyılları soluklar
Neler der toynakları incecik 
Akıtması apak sevgililer kuytuda 
Kavgalarda ilençlerde ne derler
Duruşu onurlu bir başkaldırış 
Sekişi kaçınılmaz bir boyun eğiş 
Sevgileri kardeştir sevgilerimize 
Sövgüleri sövgülerimize benzer
Gelir sıcacık türkülerim 
Seklavi eşkin yürür dünyaya 
Toprağın bağrını deler acısı
İçinin yorgun denizleri kurumasın 
Ses verin sesime ses verin dilleşelim 
Barışın atlasıdır dilimin coğrafyası
<end>

<start>
Günün soluğu balkon
Engin mavi çiçekler
Sararmış göğün yüzü
Kırlangıçlar tavafta
Son bulutlar da aktı
Soğudu işte güneş
Boşluğa düştü sesi
Yorgun çıngırakların
Özgürlüğün arabası sırçadan
Koşar dörtnal zayıf atı
Korkusunu kırbaçlarken
Sürücüsü durmadan
Gün bitti mevsim hazan yapraklar
Taze ceviz satar surda bir şopar
Ey yazıcı uyuma ateş altında dünya
Kan ağlar yüreğin gece sabaha değin
İnsanlar ne yapar ya çocuklar ya kadınlar
Gün bitti mevsim hazan dilde hüzün
<end>

<start>
Gün olur
Ölür içindeki kıvılcım
Duyarsın yitişin sızısını
Kimliksiz bir kız ikiz doğurur
Dil yalnızlığı yoğurur
Biçimde
Kim bilir kim bulur
Asker postallarımın izini
Alır götürür tarzı nevin vapuru
Çocukluğumun firuze denizini
Bekler hâlâ salacak iskelesi
O sesi
Hecelerken geleceğin yangınını
Bakarsın deler kuzeyli kadınlar
Bu ürkek ülkenin karanlığını
Kırık acemi sözcüklerden
Anlarsın bir çığlık gibi
Sönmüş ateş
Çağır sağır kayalardan
Üzengisini sürüyen yağız atlıyı
Ayakları kan
Bak gümüş ışığında yalabir
Soluğu tükenmiş tanrısı
Umutsuzluğun
<end>

<start>
Kalabalık kıpırtılar içinde
Gizli saklı karanlıklar içinde
Koparılmış bir gül yaprağı gibi
Yüreciği titremeler içinde
Sonsuzluğun sınırında duruyor
Çiçekler takınmış reyhan kokunmuş
Hayatın devingen beşiğinde uyur gibi
Gülücüğü ışıltılar içinde
Akşamın hançeri hüzne boyanmış
Acımasız rahim sevecen mezar
Ölüme bir nokta düşürmek için
Bağrında inciler duruyor gibi
<end>

<start>
Cemal Süreya için
Yine avlusundayız
Güvercin göklerinin
Mor ayazlar avlusu
Günlerden pazartesi
Mahmur sevda yorgunu
Çıkmıyor sabahlara
Ey cinayet vurgunu
O dalgın gülümseyiş
Masalarda çizilmiş
Bir resim terkisinde
Söylenmemiş acılar
Hiç yaşanmamış gibi
Hem tende duymak teni
Canı candan saymamak
Vermek her isteyene
Tabaktaki bozukluk
Nerde bardaklar nerde
Nerde sevgi pınarı
Alazı vurdu geçti
Yaktı cemalin narı
<end>

<start>
Dallarına türküler sinmiş meşe
Döktü yapraklarını döktü hüzünle
Ses oldu karıştı toprağa
Ses oldu tohum oldu umut oldu
Evvel bahar açıldı çiçeklerle
Yağmur oldu yağdı seslerimiz
Irmak oldu ağdı toprağa
Ağdı toprağa tenlerimiz
O çiçekler o çimenler
Öğrenir mi seherleyin kuzulardan kuşlardan
Söyler mi her bahar türkümüzü
Ak kuğular da sökün etmiş yurdumdan
Baş ucunda semah tutmuş turnalar
Üzerinde türlü türlü çimenler
Papatyalar gelincikler allı yeşilli
Kaç kuzulu ceylan yad avcı geldi
Koca meşe dayamış da başını
Orfeusun dizine dalıp gider
Çiçekler çimenlere çimenler rüzgârlara
Bizim türkülerimizi söyler
<end>

<start>
Tam güle uyanıyordum
Kent büyüdü
Sen sabahı soluyordun dünya güzeli
Taş kapılardan geçtik serin avlulardan
Yaprak örttü gülüşünü ay dürüldü
Gözleri bağlı dönüyordu bostan dolabı
Tenha sulardı yürüyen
Ab ve hayat
Tohum toprağı zorluyordu
Köz ateşi
Gül yangını en firaklı menevişi
Elimde bir avuç kül
Meğer kuş büyütmüş koynunda seher
Tam güle uyanıyordum
Küstümsuyu hilâl oldu eridi
Ormanın elleri vardı tırnakları gül
Kan kuşandı dal güne ulandı
Onmaz umut kırgını gülüşüne
Şarkılarla yürüdüğüm ıssız patika
Serçeler üveyikler sürüngen sesim
Ay uluyor aynası gizemlere gömülü
Ve şaşıyor çocuk ay yürüdükçe
Gün içinde taşıyor sürgününü
Yum gözlerini güzelim sür gününü
Güz trenleri işte hüzne tarihçe
Tam güle uyanıyordum ellerim cam kırığı
Seher mi vurdu seni ninni bebeğim ninni
Al beni apar beni erguvan yağmurlara
<end>

<start>
Ölüm uzak balkonundan yıldızların
Ağarırken Edirne eteklerinde
Ayışığı çizerdi eylül yüzüne
Dalgınlığı, kan tutan ince kızların.
Güz yağmur....................
<end>

<start>
Gözler çok önemli gözler
gözlerle gelir önce
bir şey başlayacak demektir....................
<end>

<start>
Şeytan dağındaki mağarada
Duydum,büyücü bir kadın varmış
Aşka inanmayan taş kalplileri
Büyüler,kara sevdalı yaparmış.
Yüreğinde yenilginin acısı
Yollandım şeytan dağına
Az gittim uz gittim bir akşam üstü derken
Vardım büyücünün mağarası
Dedim ki,bir halden bilmeye düştüm,
Al....................
<end>

<start>
Bir avuç sevda ver bana
Büyüteyim deniz olsun
Bir avuç su iste benden
Dağlar taşlar dümdüz olsun
Bir avuç sevda ver bana
Bir tohum ver yeşereyim
Bozkırda bağ bostan olsun....................
<end>

<start>
Bozmayın keyfini başka saz ile 
Kulağımda hala kaval sesi var 
Hasretliğim anlatılmaz söz ile 
Bende bilmem o yerlerin nesi var 
Bir damlası bile kalmaz acının 
Yanına gidince Ayşe bacının 
....................
<end>

<start>
Karşılıksız sevdalardan usandım
Artık unutacağım bankadaki kızı
Beni seven birisini bulacağım,
Varsın cüce boylu olsun; 
Çipil gözlü, yumuk gözlü, 
Varsın saz benizli olsun.
Paşa gönlüm dileyince
Kolları boynuma dolansın yeter.....................
<end>

<start>
Mutluluk ince bir çizgi
geçiyor gün ışığından
Umutların ve düşlerin bittiği
vakte erişince zaman
artık ne ay ne çiçek<....................
<end>

<start>
Kuş çiziyor ellerim devingen bir makina 
İnciçiçeği ellerim değse memeler oynar 
Ellerim su kıyısında ürkek geyikler 
Ellerim kanayan sevi ellerim İsa
Uzatıyorum çekip çiçek sapını ....................
<end>

<start>
Elini ellerini parmaklarını sevdim
parmaklarını ayır
V çizsin
bütün organların V çizsin
seni artık esmer yerlerin için değil
parmaklarınla seviyorum
Bütün kuşlar V çizsin....................
<end>

<start>
Tek sen varsın benim için
saçları papatya demeti güzel
sen ecelim kadar benim
sen yaşamak kadar güzel
Yatağımın mutfağımın perisi
karanlık örtü....................
<end>

<start>
Sonbahardaki çiseleyen yağmurda yürürken 
Sararmış yaprakların verdiği hüzün çöktü içime 
Boğazım düğüm düğüm kokladığım her nefeste sen 
Seni bir çiçek kadar doyasıya koklayıp sevemedim 
Yağmurdan ıslanan saçlarım ve bedenimi okşayan yağmur 
sanki senin okşayışını anımsatır gi....................
<end>

<start>
Bir kuğusun gönlümde usulca süzülen 
Beyaz ama bembeyaz bir kuğu 
Süzülürsün sevgi gölünde usul usul 
Süzüldüğün göl benim unutma
Göl de olsam sevgiyle de dolsam 
Korkarım tabi ya göç vakti gelirse 
Sen bir kuğusun gönlüm....................
<end>

<start>
Evlere ateş düştü dağlar duman içinde
Nice acılar gördük biz bu zaman içinde
Yağmaladılar mülkü yetim koydular halkı
Bozuk düzenin çarkı dönüyor kan içinde
Dağ taş cesetle dolu kopmuş bacağı ko....................
<end>

<start>
küre, sele kapıldı herkesin uyuduğu bir gecede
gülüşleri ve ağlayışları farklıydı kıtaların eskiden
aşkları ve nefretleri ne çok benziyor şimdi
çocuklar tahta oyuncakları severdi bir zamanlar
tahta araba, tahta ....................
<end>

<start>
bir aşkın başlaması: 
ruhla yontulması sert bir ağacın
bir anahtar sessizce açar doğayı
bir la sesi başlatır fırtınayı
çeker bıçağını hırçın rüzgar
hızla çevirir yıpranmış sayfayı: 
bir aşkın başlaması
ne süzülürse içine ince bir dalın
serinlikler onu gezdirir yüreğinde
son ışığın peşinde olan yolcular
yaşamı asarlar günün ucuna
kısık bir sesle başladıkları şarkı: 
bir aşkın başlaması
kendini ıssız zamanlarda yitirip
ışığın sonunu arayanlar
yağmuru sevinçle karşılarlar her zaman 
bütün bildiği budur hayatı anlayanların
yırtılmış sayfanın yerine yapıştırılması: 
bir aşkın başlaması
<end>

<start>
odamın bütün köşeleri örümcek çizgisi
bu korkuyu kimden devraldığımı bilmiyorum: 
örümcekler çığlık çığlığa seviyor geceyi
kanın usulca sızması, zamandan boşalması: 
büyümesi yalnızlığın örümcek te....................
<end>

<start>
zuhal olcay'a
senin dudakların da güle benzerdi gülünce
bir hüzün bükülüşüydü gülüşün: anlaşılmaz
gülün dağınıklığı güzün ayak sesi bahane
düşün: uzak geçmişi, geçmişin uzaklığını
hüznünde yeni bitmiş bir aşkı sakl....................
<end>

<start>
bakışların terk edilmiş bahçeler gibiydi
sevgili çocukluğum
sevgilim, çocukluğum benim
başımdan atamadığım paslı bir taçsın
dallarında korkuyla gezindiğim bir ağaç
uykuların....................
<end>

<start>
I
bir şiirin görünümü
örümceğini içinde taşımalı
nerde kalırsa kalsın düşler
yakın tarihte sarsılarak
teslim etmiştir ya kendini
bekaretini teslim ....................
<end>

<start>
sizi
ateşli bir uyku gibi uyudum önce
rengini şaşırmış
aşk kırmızısı bir gül penceremde
<end>

<start>
iki kadının birlikte yaşandığı anlar vardır: yaşanır
tedirginliğin cesur ve kararlı hazla karışması: 
iki kadının yabancı bir erkeğe soyunurkenki
sevişmek hırsla olur, sessizce buluşsa da insan
durulup yükselir köprünün üstüne ....................
<end>

<start>
yağmurun kıyısına yığılmış bulutlara
aralığa, kasımdan kaçan aralığa
masalların mutlu sonuna
bakarken
birdenbire fark eder insan: 
gümüş bulaşmıştır
hileli anılar terazisine
<end>

<start>
kurtulmuş: kendine çıkmışsın zamanın çatlağından
duydum: ruhunu bir deli ırmağa adamışsın
arındırsın diye sana yüklediğim günahlardan
batacaksın, çıkacaksın, batacaksın, çıkacaksın
sana batıp çıkacak o bitimsiz v....................
<end>

<start>
sakin olmayı öğrendim senden
duru sulara bakmayı
bir ermiş gibi pas tutmuş kapıların ardında
kendimle buluşmayı
sessiz kalmayı öğrendim senden
sevinçlerde ve büyük acılarda
yerine ul....................
<end>

<start>
sizin
adını güz koyduğunuz bir anınız oldu mu
bitti mi sonra yavaş yavaş
suyun taştan süzülüşü gibi
bakışı gibi
karanlıkta uykulu bir kuşu....................
<end>

<start>
yıpranmış anıtlara taş taşıyanım
baharı kıştan ayıracağım keskin çizgilerle
yeniden yapacağım tarihi, yangınlar gibi
yaklaştıracağım güzle esrimeyi birbirine
ateşe kısık gözlerle bakacağım....................
<end>

<start>
yerin üzgünlükle kırışan yüzündeyiz
unuttuk ihtiraslı bükülüşünü dudakların
dışına düştük ırmakların: kurak ve ayaz
ince çizgiler çektik kentlerle mağaralara:
kalbimize iliştirdiğimiz solg....................
<end>

<start>
bütün savaşlardan yenik çıktık ve yorgun
yolculuk gibi sürdürdük ömrü: günden geceye
bir sarmaşığa sarılıp kaldık sonunda: tutkun
yangınına su taşıdığımız gergin üçgenler
boşluğa eklenen aceleci ve tedirgin bedenler....................
<end>

<start>
ilk gördüğümde yaprakta uyuyordu
düşmekle tutunmak arası
su içecekken şırıl yağmurdan
beklemek kadar sonsuz
dudağımın kenarına oturup beni seyretti
renksiz harfler dökülüyordu renkli kâğıtlara
basit gerçeklerdi inandığı büyük yalanlar
üşüyüp titreyerek
iğne deliğinden hindistan’a bakıyordu
kaçmak ve kovmak istediği
hasta bir peri vardı ağaç kovuğunda
boşluğa tutunup öksüren
kışın onunla geçmesini istiyordu
kimse görmedi belki görmedi kimse
tuhaf bir sızı uy....................
<end>

<start>
“fayton” şairine
bir kadını astım, sonra oturup altında ağladım
döküldü solukları ipin gerginliğinden
ikindiyle akşam arasındaki çizgide kaldım
cezayir menekşesi taşıyan bir fayton: ayrılık
bundan sonrası yükselmek sönmüş yıldı....................
<end>

<start>
"Hayatta Ben En Çok Babamı Sevdim" şairi C. Yücel'e,
"Hayatta Ben En Çok Annemi Sevdim" şairi A. Budak'a
ve kendime
Hayatta ben en çok kendimi sevdim:
Karanlık suların, sivri yapıların dibinde
Çırpınıp durdu kırmızı bir yaratık
Boğuldu ve kurtuldu kendi kirinde
Yağmaktan bıkmış bir yağmur gibi dindim
Hayatta ben en çok kendimi sevdim:
Dağılmış cambazhane, dikenli tel
Güneşli bir günün derin uykusu
Derinleşen uykusu otuz iki yılın,
Güneyden batıya öksüren tren,
Rüzgâra sayfa açan sözcük delisi
Ansızın kapanan kapı: kendiliğinden
Hayatta ben en çok kendimi sevdim:
Yalan söyledim çocuklara ve kadınlara
En çok da bahçekat....................
<end>

<start>
birşey unuttunuz geçmişe gittiğiniz misafirlikte:
kırdığınız ilk yürekten söz etmeyecektiniz hani
acemi gençkızlar gibi! 
bırakacaktınız cam parçalarını yerli yerind....................
<end>

<start>
Vara vara vardım ol kara taşa
Hasret ettin beni kavim kardaşa
Sebep ne gözden akan kanlı yaşa
Bir ayrılık bir yoksulluk bir ölüm
Nice sultanları tahttan indirdi
Nicesinin gül benzini soldurdu
Nicelerin gelmez yola gönderdi
Bir ayrılık bir yoksulluk bir ölüm
Karacoğlan der ki kondum göçülmez
Acıdır ecel şerbeti içilmez
Üç derdim var birbirinden seçilmez
Bir ayrılık bir yoksulluk bir ölüm
<end>

<start>
İncecikten bir kar yağar, 
Tozar Elif, Elif deyi...
Deli gönül abdal olmuş, 
Gezer Elif, Elif deyi...
Elif’in uğru nakışlı, 
Yavrı balaban bakışlı, 
Yayla çiçeği kokuşlu, 
Kokar Elif, Elif deyi...
Elif kaşlarını çatar, 
Gamzesi sineme batar.
Ak elleri kalem tutar, 
Yazar Elif, Elif deyi...
Evlerinin önü çardak, 
Elif'in elinde bardak, 
Sanki yeşil başlı ördek 
Yüzer Elif, Elif deyi...
Karac'oğlan eğmelerin, 
Gönül sevmez değmelerin, 
İliklemiş düğmelerin, 
Çözer Elif, Elif deyi...
<end>

<start>
Ağacın eyisi özünden olur
Yiğidin eyisi sözünden olur
İl için ağlayan gözünden olur
Ağlama hey gözü yaşın sevdiğim
Yavrı keklik gibi kaynar eğlenir
Mis kokulu yağlar ile yağlanır
Sabah akşam türlü yazma bağlanır
Eğip geçer yeşil başın sevdiğim
Karacaoğlan der ki hoşça salınsın
Dursun yol üstünde bacı alınsın
Çözüver düğmeni göğsün görünsün
Nokta nokta benli döşün sevdiğim
<end>

<start>
Değirmenden geldim beygirim yüklü
Şu kızı görenin del'olur aklı
On beş yaşında kırk beş belikli
Bir kız bana emmi dedi neyleyim
Birem birem toplayayım odunu
Bilem dedim bilemedim adını
Albıstan yanaklı Türkmen kadını
Bir kız bana emmi dedi neyleyim
Bizim ilde urum olur uc olur
Sızılaşır bozkurtları aç olur
Bir yiğide emmi demek güç olur
Bir kız bana emmi dedi neyleyim
Karac'oğlan der ki n'olup n'olayım
Akan sularınan ben de geleyim
Sakal seni makkabınan yolayım
Bir kız bana emmi dedi neyleyim
<end>

<start>
Evvel Allah, ahir Allah
Andan ulu gelmemiştir
Hak Muhammed'den sevgili
Hakk'ın kulu gelmemiştir
Sah-ı merdan idi adı
Cömert sofrasın kim kodu
Ali'ye aslanım dedi
Uyruk Ali gelmemiştir
Pir olmayan aşka gelmez
Koç olmayan kurban olmaz
Ecel gelse derman olmaz
Hakk'tan rıza gelmemistir
Od düştüğü yeri yakar
Değme dalda gül mü biter
Ko dört dilin, çok kuş öter
Bülbül ünü gelmemistir
Karac'oglan Hakk'a yalvar
Verdiğine günah ol dar
Sol alemde eksiksiz yar
Kimse bulup gelmemistir
<end>

<start>
Cennet cehennem yoktur diyenler
İl hakkını alıp haksız yiyenler
Al yesil konaktan hükm'eyleyenler
Dur bakalım canım beyler kalır mı
Karac'oglan her cefayı biliyor
Sualciler yedi yerde soruyor
Yetmis iki millet ar'ya giriyor
Dur bakalım canım daglar kalır mı
<end>

<start>
Bir sofra isterim kimse sermedik
Bir yayla isterim kimse konmadık
Bir güzel isterim yad el değmedik
Ellenmiş de bellenmişi n'ideyim
Severim güzeli nice olursa
Boyu uzun, beli ince olursa
Severim atımı dinçce olursa
Kovulmuşu yorulmuşu n'ideyim
Karacaoğlan der ki kolu kırarım
Nedir yüce dağlar size zararım
Ararsam pınarın gözün ararım
Bulanmış da durulmuşu n'ideyim
<end>

<start>
Üryan geldim gene üryan giderim
Ölmemeye elde fermanım mı var
Azrail gelmiş de can talep eyler
Benim can vermeye dermanım mı var
Dirilirler dirilirler gelirler
Huzur-ı mahşerde divan dururlar
Harâmî var diye korku verirler
Benim ipek yüklü kervanım mı var
Er isen erliğin meydana getir
Kadir Mevlâm noksanımı sen yetir
Bana derler gam yükünü sen götür
Benim yük götürür dermanım mı var
Karac'oğlan der ki ismim överler
Ağu oldu bildiğimiz şekerler
Güzel sever diye isnad ederler
Benim Hak'tan özge sevdiğim mi var
<end>

<start>
Bana kara diyen dilber
Kaşların kara değil mi
Yüzümü güldüren gelin
Gözlerin kara değil mi
Güzel ben seni isterim
Seni koynumda beslerim
Yüzünü güzel göreyim
Zülüfün kara değil mi
Boyun uzun belin ince
Yanakların olmuş gonca
Salıversin kulunca
Beliğin kara değil mi
Utanırsın akar terin
Güzellikde yok benzerin
En sevgili makbul yerin
Saçların kara değil mi
Beni kara diye yerme
Mevlam yaratmış hor görme
Ela göze siyah sürme
Çekilir kara değil mi
Hint'den Yemen'den çekilir
İner Bağdat'a dökülür
Türlü taama ekilir
Biber de kara değil mi
Göllerde kuğular olur
Göğsü ak kara benlidir
Mısır'da çok zengin vardır
Kölesi kara değil mi
Pınara konan kuğunun
Kanadı beyaz çoğunun
Çöldeki Arap Beyinin
Çadırı kara değil mi
Her yoldan gelir geçerler
Aktan karayı seçerler
Ağalar beyler içerler
Kahve de kara değil mi
Evlerinde sular akar
Güzelleri göze bakar
Hublar yanağına sokar
Sümbül de kara değil mi
Karac'oğlan der maşallah
Birgün görünür inşallah
Kara donludur Beytullah
Örtüsü kara değil mi
<end>

<start>
Karac'oğlan der ki bizi kayıran
İki canı birbirinden ayıran
Muhannet sofrasında karnın doyuran
İki elle zehir yemiş gîb'olur.
<end>

<start>
Ölüm ardıma düşüp de yorulma
Var git ölüm bir zaman da gene gel
Akıbet alırsın komazsın beni
Var git ölüm bir zaman da gene gel
Şöyle bir vakitler yiyip içerken
Yiyip içip yaylalarda gezerken
Gene mi geldin ben senden kaçarken
Var git ölüm bir zaman gene gel
Çıkıp boz kurtlayın ulaşamadım
Yalan dünya sana çıkışamadım
Eşimle dostumla buluşamadım
Var git ölüm bir zaman da gene gel
Karac'oğlan der ki derdim pek beter
Bahçede bülbüller şakıyıp öter
Anayı atayı dün aldın yeter
Var git ölüm bir zaman gene gel
<end>

<start>
Dinle sana bir nasihat edeyim
Hatırdan gönülden geçici olma 
Yiğidin başına bir iş gelince
Onu yad ellere açıcı olma
Mecliste arif ol kelamı dinle
El iki söylerse sen birin söyle
Elinden geldikçe sen eylik eyle 
Hatıra dokunup yıkıcı olma
Dokunur hatıra kendisin bilmez
Asilzadelerden hiç kemlik olmaz 
Sen iylik etde ozayi olmaz
Darılıpta başa kakıcı olma
El arifdir yoklar senin bendini 
Dağıtırlar tuzağını fendini 
Alçaklarda otur gözet kendini
Katı yükseklerden uçucuolma
Muradım nasihat bunda söylemek
Size layık olan onu dinlemek 
Sev seni seveni zay etme emek
Sevenin sözünden geçici olma
Karacaoğlan söyler sözün başarır 
Aşkın deryasını boydan aşırır 
Seni bir mecliste hacil düşürür 
Kötülere konup göçücü olma
<end>

<start>
Seherden uğradım dostun köyüne
Hoş geldin sevdiğim in dedi bana
Tomurcuk memesin verdi ağzıma
Yorgunsun sevdiğim em dedi bana
Benim yârim gelişinden bellidir
Ak elleri deste deste güllüdür
İbrişim kuşaklı ince bellidir
İnce bellerimi sar dedi bana
Benim yârim bana yalan söylemez
Söylerse de gıybetimi eylemez
El yanında ikrarını söylemez
Elleri uyut da gel dedi bana
Mestine de deli gönül mestine
Aşık olan gül gönderir dostuna
Telli mahramasın attı üstüme
Terlisin sevdiğim sil dedi bana
Karac'oglan sırrın kime danışır
Siyah zülfü mah yüzüne kıvrışır
Ayrılanlar elbet bir gün kavuşur
Ağlama sevdiğim gül dedi bana
<end>

<start>
Akça kızlar göç eyledi yurdundan 
Koç yiğitler deli oldu derdinden 
Gün öğle sonu da belin ardından
Saydım altı güzel indi pınara
Üçü uzun boylu, kaşların süzer
Üçü orta boylu, zülfünü dizer
Sanki akça ceylan bir çölde gezer
Sarı kınalı keklik indi pınara
El atıp dericek Hatce' nin gülü
Can için sarıcak Ayşe' nin beli
İkisi hampalı biri döndeli 
Eminem çok içti kandı pınara
Karac'oğlan bunu böyle söyledi
İndi aşkın deryasını boyladı
Kızlar gitti diye pınar ağladı
Acıştım yüreğim yandı pınara
<end>

<start>
Ağlayı ağlayı düştüm yollara
Karışayım bozbulanık sellere
Adı sanı bilinmedik illere
Gitmeyince gönül yardan ayrılmaz
Ahım kaldı şu gelinin ahdinde
Deremedim güllerini vaktinde
Karanlık gecede kolum altında
Yatmayınca gönül yardan ayrılmaz
Gözüm kaldı şu kaplanın postunda
Azrail de can almanın kastında
Döne döne teneşirin üstünde
Yunmayınca gönül yardan ayrılmaz
Hadini de Karac'oğlan hadini
Aramazlar gurbet ile gideni
Ak göğsün üstünde çakır dikeni
Bitmeyince gönül yardan ayrılmaz
<end>

<start>
Ala gözlerine kurban olduğum
Say edip aleme bildirme beni
Açıp ak gerdanı durma karşımda
Ecelimden evvel öldürme beni
Dilber at kolların dola boynuma
Ölüm endişesi gelmez aynıma
Bir gece misafir eyle koynuna
Sabah oldu deyu kaldırma beni
Karac(a) oglan tutma beni el gibi
Akıttım gözümden yaşı sel gibi
Bahçende açılan gonca gül gibi
Dizip al yanağa soldurma beni
<end>

<start>
Çukurova bayramlığın geyerken
Çıplaklığın üzerinden soyarken
Şubat ayı kış yelini kovarken
Cennet dense sana yakışır dağlar
Ağacınız yapraklarla donanır
Taşlarınız bir birliğe inanır
Hep çiçekler bağrınızda gönenir
Pınarınız çağlar akışır dağlar
Rüzgar eser dallarınız atışır
Kuşlarınız birbirile ötüşür
Ören yerler bu bayramdan pek üşür
Sünbül niçin yaslı bakışır dağlar
Karac'oğlan size bakar sevinir
Sevinirken kalbi yanar gövünür
Kımıldanır her dertlerim devinir
Yas ile sevincim yıkışır dağlar
<end>

<start>
Ala gözlüm, ben bu ilden gidersem, 
Zülfü perişanım kal, melil melil.
Kerem et, aklından çıkarma beni; 
Ağla göz yaşın sil, melil melil.
Yeğin ey sevdiğim, sen seni düzet; 
Karayı bağla da, beyazı çöz, at; 
Doldur ver badeyi, bir daha uzat; 
Ayrılık şerbetin ver, melil melil.
Elvan çiçeklerden sokma başına, 
Kudret kalemini çekme kaşına, 
Beni unutursan doyma yaşına, 
Gez benim aşkımla yar, melil melil.
Karac`oğlan der ki: Ölüp ölünçe, 
Ben de güzel sevdim kendi halımça; 
Varıp gurbet ile vasıl olunça, 
Dostlardan haberim al, melil melil.
<end>

<start>
Kemler iyi göremez
Gamlanma gönül gamlanma
Bin kaygu bir borç ödemez
Gamlanma gönül gamlanma
Koyun meler kuzu meler
Sular hendeğinde dolar
Ağlayanlar bir gün güler
Gamlanma gönül gamlanma
Yiğit yiğidin yoldaşı
At yiğidin öz kardaşı
Sağlık her şeyin başı 
Gamlanma gönül gamlanma
Naçar Karac'oğlan naçar
Pençe urup göğsün açar
Kara gündür gelir geçer
Gamlanma gönül gamlanma
<end>

<start>
Ala gözlü benli dilber
Koma beni el yerine
Altın kemerin olayım
Dola beni bel yerine
Hicine gönlüm hicine
Yiğide ölüm geçine
As beni zülfün ucuna
Sallanayım tel yerine
Gel kız karşımda dursana
Şu benim halim sorsana
Zülfünden bir tel versene
Koklayayım gül yerine
Karac(a)   oglan der nolayim
Kolun boynuma dolayım
Nazlı yar kölen olayım
Kabul eyle kul yerine
Ala gözlü benli dilber
Usul söyle söz ederler
Gönül suyun akıtırlar
Gözlerimi buz ederler
<end>

<start>
Bir yiğit de bir güzeli severse 
Emrettiği yere hemen gitmeli 
Ardına düşmeyle güzel sevilmez
Güzelleri koşup koşup bulmalı
Zehirdir kötünün ekmeği yenmez
Merd olanın ışığı sönmez
Bir güzel seversen sözünden dönmez
Sevdiğinin halından da bilmeli
Dolandım dağları borlara düştüm 
Kız senin derdinden odlara düştüm
Çaresi bulunmaz dertlere düştüm
Dostunun derdine ortak olmalı
Karac'oğlan der ki n'olup n'olmadan
Dost ağlayıp düşman bize gülmeden
Biri ölüp biri ile kalmadan
Ölecekse ikisi de ölmeli
<end>

<start>
Arzularım kaldı bir Arap atta
Koyma kadir Mevla'm gamda firkatta
Düğünde bayramda ağır ziynette
Anar m'ola emmi dayı il bizi
Getir oğlan ben geyeyim postumu
Kimse bilmez garazımı kastımı
Gurbet ilde koydum geldim dostumu
Geri dönsem kınar m'ola il bizi
Dost elinden içtim içtim mat oldum
Kahpe felek güldü ben de şad oldum
Emmiden dayıdan dosttan yad oldum
Ne zaman uzağa attı yol bizi
Karacaoğlan dermanım var demim var
Yar yitirdim düşüncem var gamım var
Yedi derya içinde bir gemim var
Atar m'ola bir kenara sel bizi
<end>

<start>
Ala gözlerini sevdiğim dilber 
Sana bir tenhada sözüm var benim
Kumaş yüküm dost köyüne çezildi
Bİr zülfü siyaha nazım var benim
Ak ellere al kınalar yakınır
Ala göze siyah sürme çekinir
Dostu olan dost yoluna bakınır
Dosta giden yolda izim var benim
Yiğit olan gizli sırrı bildirmez
Güzel olan gül benzini soldurmaz
Her olur olmaza meyil aldırmaz
Bir şahan avlar da bazım var benim
Karac'oglan derki konanlar göçmez
Bu ayrılık bizlen arasın açmaz
Bir kötü gönlüm var güzelden geçmez
Ne güzele doymaz gözüm var benim
<end>

<start>
Ala gözlü nazlı dilber
Halimden haberin var mı
Seni eller alıyorlar
Zulmünden haberin var mı
Güzeller yola düzüldü
Aşkının bağrı ezildi
Yürü kemerin çözüldü
Belinden haberin var mı
Atlılar yurdu aşıyor
Badeler doldu taşıyor
Yavru, turuncun düşüyor
Koynundan haberin var mı
Karac(a)  oglan budur halim
Neylemeli dünya malın
Binboğa'dir benim ilim
İlimden haberin var mı
<end>

<start>
Altın kafes idi benim durağım
Dost elinden yaralandı yüreğim
Evvel yakın idim şimdi ırağım
Felek beni nazlı yârdan ayırdı
Dostumun yaylası çayır çimendi
Şu şirin dillerden ikrarın verdi
Yeminler eder de ayrılmam derdi
Felek beni nazlı yârdan ayırdı
Kumaş olam arşın arşın yırtılam
Köle olam çarşılarda satılam
Vadem yetmedi ki ölem kurtulam
Felek beni nazlı yârdan ayırdı
Der Karacaoğlan yanam alışam
Akam gidem şu sulara karışam
Yol başına gelmiş varam danışam
Felek beni nazlı yârdan ayırdı
<end>

<start>
Ala gözlü nazlı dilber 
Sen d(e) olasın benim gibi 
Zülfün dökük boynun bükük 
Sen d(e) olasın benim gibi
Bahçende güller bitmesin
Dalında bülbül ötmesin
Kapından cerrah gitmesin
Sen d(e) olasın benim gibi
Gül yerine diken bitsin 
Kuşyerine baykuş ötsün 
Gözün yaşı sele gitsin
Sen d(e) olasın benim gibi
Karac'oglan der mert gibi
Yanar yüreğim od gibi
Bir ok yemiş bozkurt gibi 
Sen d(e) olasın benim gibi
<end>

<start>
Bülbül ne yatarsın bahar erişti
Ulu sular göl olduğu zamandır
Kat kat oldu gül yaprağa karıştı
Gene bülbül kul olduğu zamandır
Gene bahar oldu açıldı güller
Figana başladı gene bülbüller
Başka bir hal olup açtı sümbüller
Aşıkların del'olduğu zamandır
Gene bülbül bilir gülün halinden
Yeter deli oldum yarin elinden
Aşık aşıp gelir yaya belinden
Yardan bize gel olduğu zamandır
Gene geldi türlü baharlar bağlar
Bülbül figan edip kamuyu dağlar
Türlü çiçeklerle bezenmiş dağlar
Ulu dağlar yol olduğu zamandır
Karac'oğlan der ki geçti çağlarım
Meyve vermez oldu gönül bağlarım
Aklıma geldikçe durmaz ağlarım
Gözüm yaşı sel olduğu zamandır
<end>

<start>
Dinleyin ağalar, size söyleyim; 
Arş u Kürsü gider yolun var dağlar.
Kar-ardıçlı, kamalaklı yüceler.
Selvili, söğütlü yerin var, dağlar.
Ahır Dağı'ndan gör Maraş bağını, 
Engirek'te derler ilin çoğunu.
Bayra'dan. Bertiz'den Konur Dağı'nı; 
Göksun güzel derler, ilin var, dağlar.
Gün doğanda Gündüzlü'nün başına.
Ak Dağ derler duman çöker başına, 
Göğdeli'de sümbüllünün peşine
Kabak tepe derler, şarın var dağlar.
Karacaoğlan der de: Bitirdim çağı, 
O yüce Bin Boğa, Bolkar'ın dengi.
Soğanlı yücesi koca Bey Dağı
Erciyes ulumuz, pirin var dağlar.
<end>

<start>
Boynu yeşil gövel ördek
Sana bir göl gerek idi
Kanadının biri yeşil 
Biri de al gerek idi
Bir göl gerekti yüzmeğe
Yüzüp eğrice gezmeğe
Aşıkın bağrını ezmeğe
Sana bir dil gerek idi
Bulunmaz aşkın ilacı
Sevip ayrılması acı
Yüzdüğün gölün sıyacı
Karanfil gül gerek idi
Karac'oğlan fikrinde 
Daim Hakk'ın zikrinde
Ak göğsünün çukurunda
Sana bir ben gerek idi
<end>

<start>
Benden selâm eylen şol nazlı yara
Her beni gördükçe gülüp durmasın
Aldırdım aklımı oldum divâne
Aklımı başımdan alıp durmasın
Kız seninle böyle miydi pazarım
Kara kaşlarında kaldı nazarım
Yol üstünde kazmasınlar mezarım
Yar gelip geçtikçe yanıp durmasın
Kız seninle bir bahçecik dikelim
Ayvasından turuncundan satalım
Gel sarılıp bir gececik yatalım
Ahu zarım sende kalıp durmasın
Karacaoğlan der ki Hakk'a bakadur
Yollar çamur belki çöker bükedur
Çekemem kahrını bağrım yufkadur
Arada haberin gelip durmasın
<end>

<start>
Sıdk ile terk edelim her emeli her hevesi,
Kıralım hâil ise azmimize ten kafesi; 
İnledikçe eleminden vatanın her nefesi,
Gelin imdada diyor, bak budur Allah sesi!
Bize gayret yakışır merhamet Allah'ındır; 
Hükm-i âtî ne fakîrin ne şehinşâhındır; 
Dinle feryadını kim terceme-i âhındır
İnledikçe bak ne diyor vatanın her nefesi...
Mahv eder kendini bülbül bile hürriyet içün; 
Çekilir mi bu belâ âlem-i pür mihnet içün? 
Dîn içün, devlet içün, can çekişen millet içün,
Azme hâil mi olurmuş bu çürük ten kafesi?
Memleket bitti, yine bitmedi hâlâ sen, ben,
Bize bu hâl ile bizden büyük olmaz düşmen; 
Dest-i a'dâdayız Allah içün ey ehl-i vatan; 
Yetişir terk edelim gayrı hevâ vü hevesi! ...
<end>

<start>
Sana senden gelir bir işte 'dâd' lâzımsa
Zaferden ümidin kes gayriden imdad lâzımsa.
Yüksel ki yerin bu yer değildir; 
Dünyaya gelmek hüner değildir.
Bize gayret yaraşır, merhamet Allah'ındır. 
Hükmü ati ne fakirin, ne de şeyhin şahındır
<end>

<start>
Görüp ahkâm-ı asrı münharif sıdk u selâmetten 
Çekildik izzet ü ikbal ile bâb-ı hükûmetten
Usanmaz kendini insan bilenler halka hizmetten 
Mürüvvet-mend olan mazluma el çekmez iânetten
Hakîr olduysa millet, şânına noksan gelir sanma
Yere düşmekle cevher, sâkıt olmaz kadr-ü kıymetten
Vücûdun kim hamir-i mâyesi hâk-i vatandandır
Ne gâm râh-ı vatanda hak olursa cevr ü mihnetten.
Muini zâlimin dünyada erbâb-ı denaettir
Köpektir zevk alan, sayyâd-ı bi-insâfa hizmetten
Hemen bir feyz-i bâkî terk eder bir zevk-i fânîye
Hayatın kadrini âli bilenler, hüsn-i şöhretten.
Nedendir halkta tul-i hayata bunca rağbetler
Nedir insana bilmem menfaat hıfz-ı emanetten.
Cihanda kendini her ferdden alçak görür ol kim 
Utanmaz kendi nefsinden de ar eyler melametten
Felekten intikam almak, demektir ehl-i idrâke
Edip tezyid-i gayret müstefid olmak nedâmetten
Durup ahkâm-ı nusret ittihâd-ı kalb-i millette
Çıkar âsâr-ı rahmet, ihtilaf-ı rey-i ümmetten
Eder tedvîr-i âlem bir mekînin kuvve-i azmi
Cihân titrer sebât-ı pây-ı erbâb-ı metânetten
Kaza her feyzini her lutfunu bir vakt için saklar 
Fütur etme sakın milletteki za'f u betaetten
Değildir şîr-i der-zencire töhmet acz-i akdamı 
Felekte baht utansın bi-nasib- erbab-ı himmetten
Ziya dûr ise evc-i rif'atinden iztırâridir 
hicâb etsin tabiat yerde kalmış kabiliyetten
Biz ol nesl-i kerîm-i dûde-i Osmaniyânız kim 
Muhammerdir serâpâ mâyemiz hûn-ı hamiyetten
Biz ol âl-i himem erbâb-ı cidd ü içtihâdız kim 
Cihangirâne bir devlet çıkardık bir aşiretten
Biz ol ulvi-nihâdânız ki meydân-ı hamiyette 
Bize hâk-i mezar ehven gelir hâk-i mezelletten
Ne gam pür âteş-i hevl olsa da gavgâ-yı hürriyet 
Kaçar mı merd olan bir can için meydân-ı gayretten
Kemend-i can-güdâz-ı ejder-i kahr olsa cellâdın 
Müreccahtır yine bin kerre zencîr-i esâretten
Felek her türlü esbâb-ı cefasın toplasın gelsin 
Dönersem kahbeyim millet yolunda bir azîmetten
Anılsın mesleğimde çektiğim cevr ü meşakkatler 
Ki ednâ zevki âlâdır vezâretten sadâretten
Vatan bir bî-vefâ nâzende-i tannâza dönmüş kim 
Ayırmaz sâdıkân-ı aşkını âlâm-ı gurbetten
Müberrâyım recâ vü havfden indimde âlidir 
Vazifem menfaatten hakkım agrâz-ı hükümetten
Civânmerdân-ı milletle hazer gavgâdan ey bidâd 
Erir şemşîr-i zulmün âteş-i hûn-i hamiyetten
Ne mümkün zulm ile bidâd ile imhâ-yı hürriyet 
Çalış idrâki kaldır muktedirsen âdemiyetten
Gönülde cevher-i elmâsa benzer cevher-i gayret 
Ezilmez şiddet-i tazyikten te'sir-i sıkletten
Ne efsunkâr imişsin ah ey didâr-ı hürriyet 
Esîr-i aşkın olduk gerçi kurtulduk esâretten
Senindir şimdi cezb-i kalbe kudret setr-i hüsn etme 
Cemâlin ta ebed dûr olmasın enzâr-ı ümmetten
Ne yâr-ı cân imişsin ah ey ümmid-i istikbâl 
Cihanı sensin azad eyleyen bin ye's ü mihnetten
Senindir devr-i devlet hükmünü dünyaya infâz et 
Hüdâ ikbâlini hıfzeylesin hür türlü âfetten
Kilâb-ı zulme kaldı gezdiğin nâzende sahrâlar 
Uyan ey yâreli şîr-i jeyân bu hâb-ı gafletten
Hürriyet Kasidesi'nin Açıklaması:
çağın değer yargılarını doğruluktan ve samimiyetten sapmış görerek
kendi arzumuz ve saygınlığımız ile devlet kapısından ayrıldık.
kendini insan bilenler halka hizmet etmekten usanmaz,
mürüvvet sahibi olanlar zavallılara yardım etmekten kaçınmaz.
eğer millet, hor görülmüşse onun şanına bir eksiklik geleceğini sanma; 
yere düşmekle cevher, değerinden özünden birşey kaybetmez.
vücudun mayası, vatan toprağıdır; 
bu vücut, acı ve sıkıntı içinde vatan yolunda toprak olursa, en küçük bir üzüntü duyulmaz.
dünyada zalimin yardımcısı, aşağılık kimselerdir; 
insafsız avcıya hizmetten zevk alan ancak köpektir.
hayatın değerini şöhretin güzelliğinden üstün tutanlar ile
geçici zevklere ebedî feyiz tercih edilir.
insanlarda hayatın uzamasına bunca düşkünlük nedendir; 
insan emaneti koruyacağı yerde ondan niçin menfaat bekler?
kişi dünyada herkesten kendini alçak görür, ayıplanmaktan kaçınır,
fakat kendi nefsinden utanmaz.
akıllı ve bilinçli olanların, yaptıklarından pişman olup çalışmalarını artırması ve bunlardan ders alması, felekten intikam almak demektir.
başarının, üstünlüğün değeri, milletin gönül birliğinde durur; 
koruma ve kollama eserleri ise ümmetin düşüncesinin çarpışması ile çıkar.
iktidar sahibi bir kişinin azim gücü, dünyanın bir düzene girmesini sağlar; 
metanet sahibi kişilerin ayaklarını sağlam basması ile cihan titrer.
kader, her feyzini, her lütfunu bir zaman için saklar; 
milletteki gevşeklikten, zayıflıktan sakın korkma!
zincire vurulmuş aslana ayaklarının güçsüzlüğü töhmet değildir; 
bu dünyada nasipsiz himmet sahiplerinden talih utansın.
ışık yüksekliğin doruğundan uzaksa çaresizliktendir; 
tabiat yerde sürünen kabiliyetten utansın.
biz o osmanlılar boyunun ulu soyundanız; 
mayamız, bütünüyle şehadet kanıyla karılmıştır.
biz o yüce hamiyetli, çalışkan ve güçlü kişileriz ki
bir küçük aşiretten dünyaya hükmeden bir devlet meydana getirdik.
biz o yüce yaratılışlı milletiz ki
hamiyet meydanında ayaklar altında toprak olmaktan bize ölüm daha iyi gelir.
hürriyet mücadelesi korkulu ateş olsa ne dert,
yiğit olan bir insan gayret meydanından kaçar mı?
cellâdın can yakan kemendi acımasız bir ejder bile olsa,
yine bin defa esaret zincirinden daha iyidir.
felek her türlü eziyet yollarını toplasın gelsin,
millet yolunda hizmetten dönersem kahpeyim.
bu yolda çektiğim acılar, sıkıntılar anılsın; 
bunun en basit zevki bile vezirlikten, sadrazamlıktan daha iyidir, yücedir.
vatan, bir vefasız alaycı sevgiliye dönmüş,
aşkına bağlı olanları gurbet acılarından ayırmıyor.
korkudan, yalvarma yakarmadan uzağım; 
benim yanımda görevim menfaatimden, hakkım hükûmetin kötü niyetlerinden daha üstündür.
ey adaletsiz, milletin yiğitleriyle mücadeleden sakın; 
senin zulmünün kılıcı hamiyet kanının ateşi karşısında erir.
zulüm ile, işkence ile hürriyeti ortadan kaldırmak ne mümkün; 
eğer kendinde bir güç görüyorsan insanoğlundan idraki kaldırmaya çalış.
gönülde çalışma gevheri, elmas cevherine benzer; 
ağırlığın tesirinden, baskının şiddetinden ezilmez.
ey hürriyetin güzel yüzü, sen ne büyüleyici imişsin.
gerçi esaretten kurtulduk derken senin aşkının esiri olduk.
şimdi kalbi fethedecek güç sendedir, güzelliğini gizleme; 
güzelliğin, milletin nazarlarından ebediyete kadar uzak kalmasın.
ey geleceğin umudu, sen ne can dostuymuşsun; 
dünyayı bütün üzüntü ve sıkıntılarından kurtaran sensin.
hükmetme çağı senindir, hükmünü dünyaya geçir; 
allah yüceliğini her türlü belâlardan korusun.
ey yaralı kükreyen aslan, senin gezdiğin güzel sahralar zulmün köpeklerine kaldı,
artık gaflet uykusundan uyan!
<end>

<start>
Gül ruhluların misali yoktur. 
Hurşidin o rengi âli yoktur.
Ağyar ile ülfet etmek ister
Ben ölmeden ihtimali yoktur.
Cevretme değil fedayı aşka, 
Öldürse dahi vebali yoktur.
Allah'adır istinadım ancak
Nevi beşerin kemali yoktur.
<end>

<start>
Nefta 1
Feminin rengi aksedip tenine
Yeni açmış güle misal olmuş
İn'itafiyle bak! ne al olmuş! 
Serv-i simin safalı gerdenine
Bu letafetle ol nihal-i revan
Giriyor göz yumunca rü'yama
Benziyor aynı, kendi hülyama
Bu tasavvur dokundu sevdama
Ah böyle gezer mi hiç canan? 
Gül değil arkasında kanlı kefen
Sen misin sen misin ey garib vatan!
Nefta 2
Bu güzellikte hiç bu çağında
Yakışır mıydı boynuna o kefen? 
Cisminin her mesamı yare iken
Tuttun evladını kucağında
Sen gider isen bizi kalır sanma
Şühedan oldu mevt ile handan
Sağ kalanlar durur mu hiç giryan? 
Tende yaştan ziyadedir al kan
Söyleyen söylesin sen aldanma! 
Sen gidersen bütün helak oluruz
Koynuna can atar da hak oluruz
Nefta 3
Git vatan! Kabe'de siyaha bürün
Bir kolun Ravza-i Nebi'ye uzat
Birini Kerbela'da Meşhed'e at
Kainatta o hey'etinle görün! 
Bu temaşaya Hak da aşık olur
Göze bir alem eyliyor izhar
Ki cihanda büyük letafeti var
O letafet olunsa ger inkar
Mezhebimce demek muvafık olur
Aç vatan göğsünü İlah'ına aç! 
Şühedanı çıkar da ortaya saç!
Nefta 4
De ki Yâ Râb bu Hüseyn'indir
Şu mubârek Habîb-i zî-şânın
Şu kefensiz yatan şehîdânın
Kimi Bedr-in kimi Hüneyn'indir
Tazelensin mi kanlı yâreleri? 
Mey dökülsün mü kabr-i eshâba? 
Yakışır mı sanem bu mihrâba? 
Haç mı konsun bedel şu mîzâba? 
Dininin kalmasın mı bir eseri? 
Adem evlâdı bir takım cânî
Senden alsın mı sâr-ı şeytânî?
VAVEYLA:çığlık
FEM: ağız
İN'İTAF: yönelme,(bu şiirde: yansıma)
SEVR-İ SİMİN: gümüşten selvi
NİAL-İ REVAN: yürüyen fidan
MESAM: ter delikleri,gözenek
ŞÜHEDA: şehitler
HAK OLMAK: toprak olmak,ölmek
MEVT: ölüm
HANDAN: sevinçli,şen
GİRYAN: ağlayan
RAVZA-İ NEBİ: Peygamberin mezarı
MEŞHED: bir şehidin öldüğü yer (bu şiirde: Hazreti Hüseyin'in öldüğü yer)
HEYET: olduğu gibi
GER: eğer
HABİB-İ ZİŞAN: ünlü büyük sevgili,Hazreti Muhammet
ŞEHİDAN: şehitler
BEDR,HÜNEYN: Peygamberimizin müşriklere karşı iki savaşı
ESHAB: Peygamberimizi görenler,O'nun zamanında yaşayanlar
SANEM: put
MİZAB: oluk,su yolu
SAR-İ ŞEYTANİ: şeytanın öcü
<end>

<start>
Kedimin her gece böbrekle dolardı sepeti
Yok idi Ni'metinin râhatının hiç adedi
Çeşmi şehlâ nigehi fârik iken nik ü bedi
Sardı etrafını bin dürlü adular
Kedimi gaflet ile fare-i idbâr yedi
Buna yandı yüreğim âh kedi vâh kedi
Keyfi gelse bıyığın oynatarak mırlar iken
Kızdırırsan yüzüne atlayarak hırlar iken
Kuyruğu geçse ele dırlanarak hırlar iken
Sofrada her kedinin def'ini hazırlar iken
Kedimi gaflet ile fare-i idbâr yedi
Buna yandı yüreğim âh kedi vâh kedi
Keseyi kapsa dökerdi yere hep pâreleri
Ciğere işler idi tırnağının yâreleri
Koşturur oynar idi kukla gibi fareleri
Deliğe sokmaz idi bir gün o âvâreleri
Kedimi gaflet ile fare-i idbâr yedi
Buna yandı yüreğim âh kedi vâh kedi
Ürperir tüyleri bir kerre deyince mırnav
Korkudan başlar idi lerzişe bakkal ile manav
Saldırırdı âdeme bulmaz ise başka bir av
Yüzünü görse köpekler diyemezken hav hav
Kedimi gaflet ile fare-i idbâr yedi
Buna yandı yüreğim âh kedi vâh kedi
Sokulunca yatağa kovmak ile gitmez idi
Okşamakla tokadı tekmeyi farketmez idi
Yiyecek görse gözü mırlaması bitmez idi
Kedimi gaflet ile fare-i idbâr yedi
Buna yandı yüreğim âh kedi vâh kedi
<end>

<start>
Âmâlimiz efkârımız ikbâl-i vatandır
Serhadimize kal´a bizim hâk-i bendedir
Osmanlılarız ziynetimiz kanlı kefendir
Gavgâda şehdetle bütün kâm alırız biz
Osmanlılarız can verir nâm alırız biz
Kan ile kılıçtır görünen bayrağımızda
Can korkusu geçmez ovamızda dağımızda
Her gûşede bir şir yatar toprağımızda
Gavgâda şehdetle bütün kâm alırız biz
Osmanlılarız can verir nâm alırız biz
Top patlasın ateşleri etrafa saçılsın
Cennet kapusu can veren ihvâna açılsın
Dünyada ne bulduk ki ölümden de kaçılsın
Gavgâda şehdetle bütün kâm alırız biz
Osmanlılarız can verir nâm alırız biz
<end>

<start>
Har içinde biten gonce güle minnet eylemem
Harabi,Farisiyi bilmem, dile minnet eylemem
Sırat-ı Mustakim üzere gözetirim Rahimi
İblisin talim ettiği yola minnetg eyleme
Bİir acayip derde düştüm herkes gider karına
Bugün buldum bugün yerim,Hak kerimdir yarına
Zerrece tamahım yoktur şu dünya varına
Rızkımı veren Hüda dır kula minnet eylemem
Ey Nesimi Can Nesimi ol gani mihman iken
Yarın şefaatarım Ahmed-i Muhtar iken
Cümlelerin rızkını veren ol gani serdar iken
Yeryüzünün halifesi hünkara minnet eylemem
<end>

<start>
Ben yitirdim ben ararım
Yâr benimdir kime ne
Gâh giderim öz bağıma
Gül dererim kime ne
Gâh giderim medreseye
Ders okurum Hak için
Gâh giderim meyhaneye
Dem çekerim kime ne
Sofular haram demişler
Bu aşkın şarabına
Ben doldurur ben içerim
Günah benim kime ne
Ben melâmet hırkasını
Kendim giydim eğnime
Ar ü namus şişesini
Taşa çaldım kime ne
Sofular secde ederler
Mescidin mihrabına
Yâr eşiği secdegâhım
Yüz sürerim kime ne
Gâh çıkarım gökyüzüne
Hükmederim kaf'tan kaf'a
Gâh inerim yeryüzüne
Yâr severim kime ne
Kelp rakip böyle diyormuş
Güzel sevmek  pek günah
Ben severim sevdiğimi
Günah benim kime ne
Nesimî'ye sordular li
Yârin ile hoş musun
Hoş olayım olmayayım
O yâr benim kime ne
<end>

<start>
Ben yitirdim, ben ararım,yar benimdir kime ne
Gah girerim öz bağıma,gül dererim kime ne
Gah giderim medreseye, ders okurum Hak için
Gah giderim meyhaneye,dem çekerim kime ne
Sofular haram demişler bu aşkın şarabına
Ben doldurur,ben içerim,günah benim kime ne
Ben melamet gömleğini deldim,taktım eğnime
Ar-u namus şişesini taşa çaldım,kime ne
Gah çıkarım gökyüzüne,hükmederim kaf ve kaf
Gah inerim yeryüzüne, yar severim kime ne
Kelp rakip böyle diyormuş'güzel sevmek pek günah'
Ben severim sevdiğimi,günah benim kime ne
Sofular secde ederler mescidin mihrabına
Yar eşiği secdeğahım,yüz sürerim, kime ne
Nesimi'ye sordular ki,yarin ile hoş musun
Hoş olayım olmayayım,o yar benim kime ne
<end>

<start>
Ey gönül el aynasına bakmanın faydası ne 
Sernayeden zararın var satmanın faydası ne
Kendin kadrin bilmeyen ne bilir dostun kıymetin
Merkebin boynuna cevahir takmanın faydası ne
Çobana yazı gerek hem yayıla,hem gerneşe
Çobanı meclise imam etmenin faydası ne
Kargaya üleş gerek hem yiye hem çağıra
Karganın önüne şükker dökmenin faydası ne
Velhasılı Nesimi sen kendimi aleme faş eyleme
Köpeği hamama sokup yumanın faydası ne
<end>

<start>
Ben bugün pirime vardım
Pirin cemali güldür gül
Oturmuş tahtı mekana
Tahtı revanı güldür gül
Gülden terazi tutarlar
Gülü gül ile tartarlar
Gül alır gül satarlar
Çarşı pazarı güldür gül
Gülden degirmeni döner
Onun ile gül döverler
Akar arkı döner çarkı
Bendi pınarı güldür gül
Ak gül ile kırmızı gül 
Çift yetişmiş bir bahçede
Bakışları hare karşı
Har-ı ezharı güldür gül
Gel ha gel Seyyid Nesimi
Hak nefesi güldür gülün
Şu öten garip bülbülün
Derdi figanı güldür gül
<end>

<start>
Ben melamet hırkasını kendim giydim eynime
Ar u namus şişesini taşa çaldım kime ne
Gah çıkarım gökyüzüne seyrederim alemi
Gah inerim yeryüzüne alem seyreder beni
Gah giderim medreseye ders okurum hak için
Gah giderim meyhaneye dem çekerim kime ne
Sofular haram demişler bu aşkın şarabına
Ben doldurur ben içerim günah benim kime ne
Sofular secde ederler mescidin mihrabına
Benim ol dost eşiğidir secdegahım kime ne
Nesimi'ye sordular kim yarin ile hoş musun
Hoş olayım olmayayım o yar benim kime ne
<end>

<start>
Yaptığımız Kabedir
Yıktığımız kilise
Şu bizim seyranımız
Bir seyrana benzemez
Süleyman'lar içinde 
Ali bir Süleyman'dır
Süleyman'lar bildiler
Bir Süleyman'a benzemez
Abdesttimiz  katlanmak
Namazımız sabretmek
Biz bir oruç tutarız
Ramazana benzemez
Kitabımız da kıl var
Dağlar kadar görünür
Biz bir ayet okuruz
Bir Kur'an'a benzemez
Kul Nesimi sen seni
Mana bilir söylersin
Biz bir deniz geçeriz
Bir ummana benzemez
<end>

<start>
Kalbim defter, dilim kalem yazarım
Hakikat emrini duyaldan beri
Yitirdim Leyla'mı gurbet gezerim
Mecnun gibi aşka uyaldan beri
Bize dört kitaptan haber verildi
Kamil olduk akıl başa derildi
Kafir Şeytan merdut oldu sürüldü
Hakkın dergahından sürelden beri
Çıkıncak Mi'raca Hazret-i İmam
Diledi Mevladan ümmetin tamam
Nur ile sarıldı bu cümle alem
Saadet tacını geyelden beri
Mahlasım NESİMİ ismim ALİ'dir
Bu çarh dönmektedir, sanman halidir
Şükür kalbim iman ile doludur
Cürm-ü isyanımız bilelden beri
<end>

<start>
Kemter kuluyum ALİ'nin ol şah-ı karemdir
HASAN başımın tacı,HÜSEYN gözümde nemdir
İmam ZEYNEL'ABA,BAKIR mihr-i hürremdir
'Ve salli ala seyyidina al-i Muhammed'
İmam CAFER-İ SADIK gibi bir dahi arifan
İmam MUSY-I KAZIM olmaya sultan
Cihan yüzünü görse değer o şah-ı Horasan
'Ve salli ala seyyidina al-i Muhammed'
İmam MUHAMMED TAKİ gözlerime ayni ziyadır
İmam NAKİ sayesi ol mürg-ü Hümadır
İmam Hasen-ül Askeri derdimize ayni şifadır
'Ve salli ala seyyidina al-i Muhammed'
MUHAMMED MEHDİ zuhur ede nihan kalmaya perde
Havariçler geçse gerek tig-ü teberde
Seyyit NESİMİ mehdin okur şam-u seherde
'Ve salli ala seyyidina al-i Muhammed'
<end>

<start>
Gönül bir bülbül-ü şeyda,öter aheste aheste
İçüp cam-ı mushaffadan kanar aheste aheste
Zamanın hüzn-ü derdinden gönül bulamaz safa bir dem
Derunum ateş-i suzan,yanar aheste aheste
Heman sayd ü şikar eyler...............................
Hülasa bulamadım çare döner aheste aheste
Oturmuş meclis-i meyde süzer kaşın taravetle
Şerab............ şuhum sunar aheste aheste
NESİMİ derde düşmüştür senin hüsnün zammanında
Acebdir ateş-i aşka konar aheste aheste
<end>

<start>
Hakikat ilmini cana, sakın öğretme nadana
Ki sarrar olmayan vermez bahayı dürr-ü mercana
Pirimiz ehl-i irfandır,kaçan idrak eder hayvan
Erişmez her mecaz ehli kemal-i zat-ı irfana
Karadır zahidin kalbi yokuşdur taati amma
Ne lazım fikr-i vesvasdan abestir fi'li insana
Muhammed şanına geldi nişan-ü tacı Mevlanın
Delili (lafeta illa)    gelüpdür Şah-ı Merdan
İşitsin kadı vü müftü bu davanın sebebin kim
NESİMİ can ile başını verüpdür Hakka kurbana
<end>

<start>
cananı benim sevdiğimi can bilir ancak
gönlüm dileğin dünyada canan bilir ancak
bildim hem akl ile hem ilm ile hakkı
şöyle bildim onu ki kuran bilir ancak
ibdal oluben beyliğin eden arifi gör ki
bu saltanatın kadrini sultan bilir ancak
kim aşk denizine dalıp gark olagörsün 
bu aşk denizinin bahrini umman bilir ancak
ey saki getir devr-i ayağın tozu ile sun ki
bu devr- ayağın devrini devran bilir ancak
işret meclisine gelip giden meyler içilir
pinhane çeker şöyle ki şeytan bilir ancak
hiç kimse Nesimi sözünü fehm edebilmez
bu kuş dilidir bunu süleyman bilir ancak
<end>

<start>
Canım erenlere kurban,serim meydanda meydanda
Bütün ikrar canım feda, canım meydanda meydanda
Yanarım yoktur dumanım,gönlümde yoktur gümanım
Al malım bağışla canım,varım meydanda meydanda
Kellemi koltuğuma aldım,kan ettim kapına geldim
Ettiğime pişman oldum serim meydanda meydanda
Yoktur çınarımi timarım,yoktur kalbimde gümanım
Al malım varlığa canım,dilim meydanda meydanda
Ol kelp rakipten kaçın,Mü'mine hülleler biçin
Ben bülbülüm bir gül için,zarım meydanda meydanda
Mü'min olan olur Veli,Veli olan olur gani
Nesimi'yem yüzün beni,Derim meydanda meydanda
<end>

<start>
Şem'e düşen pervaneler
Gelsin bir hoşça yanalım
Aşka düşen divaneler
Gelsin bir hoşça yanalım
Yanmaktır bizim karımız 
Harcedelim hep karımız
Pervaneler yaranımız
Gelsin bir hoşça yanalım
Varın söylen şol bülbüle
Neden aşık olmuş güle
Ermek istersen ol kül'e
Gelsin bir hoşça yanalım
Bülbül yuvan yıkıldı mı 
Yavrun yere döküldü mü
Ölüm sana dokundu mu
Gelsin bir hoşça yanalım
Nesimi döğünsün taşlar
Akıtalım gözden hep yaşlar
Hakk tanıktır hey kardaşlar
Gelsin bir hoşça yanalım
<end>

<start>
Derdim ondur,çün dokuz diyemem ağyare men
Sekizinde kaldı aklım,yedisinde avare men
Altısı mende var iken,beşten çekemem elimi
Dörtte Hüda lütfederse,üçte buldum çare men
Ey Nesimi çün iki gönül hali değildir
Anın için yalvarırım gece gündüz bir'e men
<end>

<start>
Fazlına bel bağladım ya vahid-i ferd-i ahad
Cümlenin mabudu sensin daima hayy-i ebed
Okudum isminde 'Bismillahirrahmanirrahim'
Ay sıfatındır sıfatın 'kulhüvallahü ahad'
Evvel ahir 'hüvel-hayyüllezi' sin layemut
Zahür-ü batın 'hüvel bakisin' 'allahüssamed'
'Lem -yelid' zatın, 'velem-yuled' sıfatın vasfıdır
'Lem-yekün' zat-ı sıfatın 'lehü küfüfen ahad'
Ol zaman kim lütfile bir gevhere kıldın nazar
Zahir ol gevherden oldu cümle eşya la aded
Kaf ile nundan yarattın on sekizbim alemi
Kudretinden erbain günde tamam oldu ceset
Ey NESİMİ daima gönlünde özge nesne yok
Hem dilinde ol fakırın daim eyler ya Ahmed
<end>

<start>
Gel beni ağlatma Şah'ım,ben sana kullar olayım
Gel bana ceylan bakışlım,ben sana kullar olayım
Bir gonce bülbül idim,geldim bağında ötmeye
Şanına ağlatma düşmez,ben sana kullar olayım
Açtım zülfün telinden,zülfün ucu mah gibi
Kesipte yabana atma,ben sana kullar olayım
Ey Nesimi can Nesimi,şu derdime bir çare kıl
Ezelden seni severim,ben sana kullar olayım
<end>

<start>
Hak kendi nurundan övmüş yaratmış,
Padişah eylemiş ilin üstüne..
Gördüm cemalini selavat verdim,
Sokulmuş civalar serin üstüne
Vallahi Kur'an'dır senin yüzlerin
Yasin-i Şeriftir iki gözlerin
(İnna Fetahna)   dır senin sözlerin,
(Veddullah)    inmiştir dilin üstüne
Kirpiklerin üstüne benler dizilir
İkrarından dönen Hakk'tan üzülür
Ak göğsün üstüne (Tebbet)    yazılır
(Vesşems) ,inmiştir kolun üstüne
Seyyid Nesimi'dir şem'in çırsı,
(Errahman)   dır iki kaşın arası,
Güzel Besmeleyle Elham Süresi
Elif Lam inmiştir Kaddin üstüne..
<end>

<start>
Eğer sual eder isen sırrımdan
Cümlemizi var eyledi varından
Hak yarattı Muhammed'i nurundan
Kandilde parlayan nurdan gelürem
Habib'i nurundan yarattı Hüdam
Salavat veririm ruhuna müdam
Cennetten sürüldü dünyay Adem
Rıdvan'ın açtığı şardan gelürem
Cebrail çerağı alır destine
Seyretmeye gider dostun iline
Hayranım şakıyan tuti diline
Resul'un kurduğu yoldan gelürem
Kandilde balkıyan dostun nurudur
Akıl ermez ona,Hakk'ın sırrıdır
Din serveri Muhammed'in nurudur
Cennette açılan gülden gelürem
Havva'dır anamız Adem'dir ata
Hakk'ın hikmetine akıllar yata
Cennetin illeri öteden öte
Hü deyip çalkalanan selden gelürem
Okuyup yazmada çok Hakk'ın ilmi
Okuyup yazmayan ne bilsin ilmi
Tanrı'nın dostudur Musa değil mi
Münacat ettiği Turdan gelürem
Tenimi sorarsan bir kuru tendir
Can onun içinde gevher-i kandır
Bu ilim dersidir,bahr-ı ummandır
Sırrı kal oldukça sırdan gelürem
Sıfatlar dağıla,taşlar atıla
İns ile cins bir araya katıla
İnsan mantar gibi yerden bite
Aslımız topraktır,yerden gelürem
Mansur ile bile dara takıldım
Yusuf ile hem kul olup satıldım
İsa ile Şam'dan göğe çekildim
Musa ile bile Tur'dan gelürem
Kardaşlar böyle tevil düzdüler
Başmağa Ayet-el kürsü yazdılar
Kendi fetvam ile derim yüzdüler
Halep şehri derler şardan gelürem
Mahkemede sual sordu kadılar
Kitapların orta yere koydular
Sen bu ilmi nerden aldın dediler
Üstadımdan aldım,Pir'den gelürem
Nesimi'yim ikrarımdan belliyim
Gerçek erenlerin kemter kuluyum
Cennet bahçesinin gonce gülütüm
Münkir münafıka hardan gelürem
<end>

<start>
Yar beni katl eylese kanım helaldır kime ne
Ben bilürüm çekdiğim ahile zarım kime ne
Müddeiler arasında dediler kim mey haram
Saki-i dilcu elinden ben içerim kime ne
Ham sofular secde kılar mescidin mihrabına
Benim ancak yar eşiği secdeğahım kime ne
Ey NESİMİ sözlerin çün kim hatadır dediler
Benim ancak bu kadardır ıstılahım kime ne
<end>

<start>
Vahdet kaynağından dolu içenler
Kanmıştır badeye,şarap istemez
Hakikat sırrına candan erenler
Ermiştir mahbuba, mihrab istemez
Bu yolda can yoktur,canan isterler
Gönül kabesinde erkan isterler
Ademe secdeyi her an isterler
Başka bir ibadet,sevap istemez
Ariftir mushaftan dersler okuyan
Tevrat'ı İncil'i ezber okuyan
Cemal-ı muzhafı ezber okuyan
Almıştır fermanı Kur'an istemez
Nesimi'yem,aşkla zar-ı zar olan
Ezel ikrarında ber-karar olan
kiramen katibe yar-ı gar olan
Düşmüştür defteri kitap istemez
<end>

<start>
Sabahın seherinde kakdım uyandım
Meded,günahlarım bağışla sultan
Şah-ı Merdan görünür gözüme
Meded,günahlarım bağışla sultan
Mücizat gösterdi dıvara bindi
Seksen bin erlere ser-çeşme oldu
Rum'un gözcüsü pirimdir kendisi
Meded,günahlarım bağışla sultan
Aman meded arşda,kürsde ulusun
Pirim Hünkar Hacı Bektaş Veli'sin
Günahlar kılmaz Muhammed Ali'sin
Meded,günahlarım bağışla sultan
İmam-ı Hasan'ı yanımda bildim
İmam-ı Hüseyn'in nurunu gördüm
İmamlar serveri Zeynel'den...
Meded,günahlarım bağışla sultan
Ol İmam Bakır'ı seven yorulmaz
Adım kandır günahlara kalınmaz
Okur İmam Cafer sırrı bilinmez
Meded,günahlarım bağışla sultan
Mansur'u dara çektiler dönmedi
Musay-ı Kazım'ın kanı dinmedi
Remiz çalındı kimseler bilmedi
Meded,günahlarım bağışla sultan
Muhammed Taki'den Naki'ye erdim
Askeri dilimde tespihim virdim
Alemler serveri Mehdi...
Meded,günahlarım bağışla sultan
Ademin cennette nurunu gördüm
Rıza ile meydanda durdum
Melekler Adem'e secde etti
Meded,günahlarım bağışla sultan
Seyyid NESİMİ'nin mühib yarisin
.............. şem'in yansın çırasın
Şah-ı Merdan cümlesinden olsun
Meded,günahlarım bağışla sultan
<end>

<start>
Felek benim senden bir sualim var
Rüzigarın Süleymanı nic'oldu
Sana gelenlerin işi ah-u zar
Erenlerin o devranı nic'oldu
Musa Tur'a çıktı niyaz eyledi
İsa göğe ağdıimekan bağladı
Yakup,oğul deyü her dem ağladı
Hazret-i Yusuf'u Ken'an nic 'oldu
Baba Emir, vardı Kuh ile kaaf'a
Küffara kılardı cevrile cefa
Şatırların piri Bengü Mustafa
Alemin gerdan keşanı nic'oldu
Başun için bize veresün haber
Nesl-i Ali evlad-ı emürül kiber
Harici askere yürüttü teber
Eba Müslüm'ün meydanı nic'oldu
Batında onlar münkiri taşlar
Erenlere ayan seyr olan işler
Gaiptedir kırıklar,yediler,üçler
Erenlerin yok mekanı nic'oldu
Bunca sahib-kıran gelüp geçmiştir
Hızır İlyas ab-ı hayat içmiştir
Sanan İskenderler konup göçmüştür
Ahd-ı vefaya seyranı nic'oldu
Nurdur kalbimizi eyleyen ziya
Şefaat eyleyen gedaya baya
İki cihan fahri hatem-ül enbiya
Bilsem ol mürüvvetkanı nic'oldu
Gahi ayyar idi gahice abdal
İslama dost idi küffara kattal
Erenler şahbazı ol Seyyit Battal
Bilmem ol canımın canı nic'oldu
Hazret-i Resul'in muhib yarıdır
Hakkın dostu serbanların piridir
Ser-i evliyanın sırr-ı nakdidir
Yemen'de Veyselkarani nic'oldu
Molla Hünkar deyü melekler iner
Kudretten nurdan kandilleri yanar
Arş-ı muallada külahlar döner
Sultan Osman şazanı nice oldu
Hazret İbrahimi attılar nara
Eyyub'a kurt düştü başladı zara
Zekeriyya nice çekildi dara
Nuh Peygamberin Tufanı nic'oldu
Ol server her kande gitse giderdi
Din yoluna ikrarını güderdi
Bir narada çok Harici geberdi
Ahmet.... yaranı nice oldu
Doksan bin erenler dediler beli
Bindi hake, doğru gösterdi yolu
Kutb-ı alem Hacı Bektaşi Veli
Bunca erenler serefrazı nic'oldu
Alemin ahvali alem değil mi
Bendesi de mir-i kelam değil mi
Nesl-i Ali Kutb-i alem değil mi
Bu... EMİR SULTAN'ı nice oldu
Ah eder NESİMİ geçdi serinden
MANSUR 'enelhak' der dönmez darından
Gitti gelmez, bir haber yok birinden
Bu feleğin karbanı nice oldu
<end>

<start>
Dil binayı kibriyadır
Yıkma gönlün kimsenin
Esrar-ı kenzi Hüdadır
Yıkma gönlün kimsenin
Mümin kalbine eyle
İzzet ile hürmeti
Daha enderi Hüdadır
Yıkma gönlün kimsenin
Kalb-i mümin Beyt-ü Hakk'tır
Hac-ı Ekber andadır
Belki Hakk onda bakidir
Yıkma gönlün kimsenin
Ey Nesimi belki Hakk'ın
Belki vahdetnamedir
Secdegahım Mustafa'dır
Yıkma gönlün kimsenin
<end>

<start>
Kadir geceleri fırsat sizindir
Böyle Hakk mihmanı can ele girmez
Peygambere yüzler sürmek bizimdir
Gitti bu günkü gün dün ele girmez
Azrail el sunar alır canı
Cehteyle burada menzil alasın
Nasip olur mu bir daha göresin
Duasın alacak kul ele girmez
Kimler dinler avazını ününü
Allah'ın velisi imam soyunu
Böyle Hakk mihmanı can ele girmez
Özünü kul eyle iman bulasın
Ey Nesimi sakın durup oturma
Sırrını sakla nadana taş götürme
Cehteyle de imanını yitirme
Zay edersin din iman ele girmez
<end>

<start>
Ey perhiz,sakın dilden,her hata dilden çıkar
Cahile verme sırrını sır elden çıkar
Talep et kitap olasın her ne maksudun var ise
Zerrece ilm-i şeriat cüz'ice dilden çıkar
Eğer fidanın var ise büyür selvi dal olur
Va'de saatte yetende emr Hakkdan gel olur
Bir gün gelir 'can alıcı' bülbül diller lal olur
Dünya dedikleri handır konanlar handan çıkar
Çetindir bu aşkın yayı, çeker bilir yayını
Bülbüle gülşen verildi,baykuşa Hakkdan tayını
Üstada hizmet edenler pirden alır payını
Üstada hizmet etmeyen akıbet yoldan çıkar
Ey NESİMİ her can bilmez bu muamma sırrını
İki nokta üç harftir,çar kitap andan çıkar
<end>

<start>
Ger aslım sorarsan ben bir niyazım
Sabır ilmi derler yerden gelirim
Katre idim şimdi ummanlar oldum
Arştaki kandilden nurdan gelirim
Ben 'kal u bela da ' buldum izim'i
Döndürmedim bir dem Hakk'tan yüzümü
Ateş-i aşkına yaktım özümü
Halil İbrahim'le nardan gelirim
Sual eylerisen benim sırrımdan
Cümlemizi var eyledi varından
Yarattı Muhammed Ali nurundan
Hakk ile hak olan sırdan gelirim
Cebrail çerağı alır eline
Seyretmeye gelir dostun iline
Hayranım şakıyan dudu diline
Rıdavan kapı açtı şardan gelirim
Teni sual etme ten kuru tendir
Can anın içinde gevher-i kandır
Bu ilim deryası bahri ummandır
Sırrı kal eyleyen serden gelirim
Mansur ile varıp dara çekildim
Yusuf ile kul olup bile satıldım
Şam'da İsa ile göğe çekildim
Musa ile dahi Tur'dan gelirim
Mahkemede sual sordu kadılar
Kitapları orta yere koydular
Sen bu ilmi kimden aldın dediler
Üstadımdan aldım pirden gelirim
Nesimi'yim ikrarımla belliyim
Gerçek erenlerin kemter kuluyum
Ali bağçesinin gonce gülüyüm
Münkir münafıka Hakk'tan gelirim
<end>

<start>
Şifa istemem bağından
Bırak beni bu halımdan
Razıyım açan gülünden
Yeter dikenin batmasın
Gece gündüz bu hizmetin
Şefaatin kerametin
Senin olsun hoş sohbetin
Yeter huzurum gitmesin
Taşa değmesin ayağın
Lale sümbül açsın bağın
İstemem meth eylediğin
Yeter arkamdan atmasın
Kolaymı gerçeğe ermek
Dost bağında güller dermek
Orada kalsın değer vermek
Yeter ucuza satmasın
Sonu yoktur bu virdimin
Dermanı yoktur derdimin
İstemem ilaç yardımın
Yeter yakamdan tutmasın
Nesimiyen vay başıma
Kanlar karıştı yaşıma
Yağın gerekmez aşıma
Yeter zehirin katmasın
<end>

<start>
Erenler Şah'tan gelirler
Ali derler Pirimize
İmamların kullarıyız
Münkür ermez sırrımıza
Pirimiz Kırıklar,Yediler
Bu yolu onlar kurdular
Bizede böyle dediler
Kanarsan ikrarımıza
Muhip mürşidine uydu
Arif olan hisse duydu
Münafıklar nice kıydı
Tiğ çektiler Pirimize
Bildik aslımızdır Adem
Kısmetimiz verdi Hüdam
Halifeler bastı kadem
Taç vurdular serimze
Ateş yanar kazan çoşar
Dalğalanır boydan aşar
Şulesi aleme düşer
Bakın bizim nurumuza
Nesimi sözünü pişir 
Özüne muhabbet düşür
Bezirğanlar gevher taşır
Güne gün şarımıza
<end>

<start>
Uykudan uyanmış şahin bakışlım
Dedim sarhoşmusun söyledi yok yok
Ak elleri elvan elvan kınalım
Dedim bayram mıdır söyledi yok yok
Dedim ne gülersin dedi nazımdır
Dedim kaşım mıdır dedi gözümdür
Dedim ay mı doğdu dedi yüzümdür
Dedim ver öpeyim söyledi yok yok
Dedim aydınlık mı var dedi aynımda
Dedim günahım çok dedi gönlümde
Dedim mehtap nedir dedi koynumda
Dedim ki göreyim dedi yok yok
Dedim vatanın mı dedi ilimdir
Dedim bülbülmü dedi gülümdür
Dedim Nesimi Şah dedi kulumdur
Dedim satar mısın söyledi yok yok
<end>

<start>
alper’den 700 lira borç aldım bugün
israil devleti gömülsün diye karanlıklara! 
çünkü eğer borcu varsa bir mazlumun
başka bir mazluma
bir mazluma
mazlum…
sevgilim
tam buraya uygun bir ayet bulamıyorum.
oysa ne çok ayet vardı 90’larda…
baktığımız her yerde ayrı bir allah
gördüğümüz her peygamber yeni bir mağara.
insan olmak bizatihi sansasyoneldir.
diline döktüğüm dilleri hatırlasana…
alper bana 700 lira borç verdi bugün
israil kaç mermi yapabilir bu parayla? 
tarık ali’nin muhammed ikbal için söyledikleri doğru mu? 
frengiden öldü diyor lahor pavyonlarında.
işte 90’larda böyle şeyler düşündük biz sevgilim
düşündük şiir yazınca temizlenir ülkemiz.
şimdi ikbal cennette, tarık ali ingiliz
merminin de biliyorsun, bini bir para
ve diyelim ki humeyni’yi de seviyorum jack daniel’ı da
diyelim ki ev kirasından muaftır bütün şehir
diyelim ki zalimler de centilmen olabilirler…
bana duyduğun sevgiyi azımsasana! 
lira bana alper borç bugün verdi 700.
hemen iki paket malbora, biraz mızrak, biraz kuz.
bilhassa ecnebi reyonundan seçtim bunları sevgilim
fosforun pişirdiği çocuklarda bulunsun tuzumuz.
ah evet biliyorum demode lakırdılar bunlar
demode irrasyonalizm, antikapitalizm demode.
dünya kocaman bir köy, en iyi sigara malbora
araplar arkadan vururlar, meşru bir ülke israil.
eğer bir gemi dolusu hayvan
haksız yere böğürüyorsa
ölen her zaman suçludur ne yapabilir ki katil? 
biliyorsun zalimin dediği olur ortadoğu’da
dur küfretme. zalimler de allah’a dahil!
söylemiş miydim alper’in bana borç verdiğini? 
mızrak aldım, çok arabesk, fazla anakronik.
kuz desen; alnım açık, dolaşmam kuytularda.
belki de lirayı kapar kapmaz 700
yüzümü dönmeliydim olduğu gibi batıya.
bir bakmışım karşıdan tarık ali geliyor
hey bayım; şu var ya; şu koca london bridge…
90’larda espriler hep böyleydi sevgilim
çok açık göstermeci, nobran, edepsiz ve kitsch! 
90’larda zalimler biraz racon bilirdi.
karıları çocukları köpekleri olurdu.
yalnız kalan bir zalim allah’ı düşünürdü
dur gevşeme. zulüm, allah’tan hariç! 
ah o gemide ben de olsaydım eğer
mızrağı sallardım aştot’a kadar
belki gider çirkin bir faşiste değer
belki de bir masumun tam kafasına.
ama savaş böyleymiş bazen siviller
ölebilirlermiş devlet uğruna.
90’lar bitti artık onlar var ve hey
siz devlete inanan bütün reziller
cehennemde karşıma çıktığınızda
öyle bir yumruk patlatacağım ki tam burnunuza
hayatınız gazze şeridi gibi geçerken gözünüzden
anlayacaksınız allah ne demek
ahlak ne demek
ve rüya…
bu sözlerimi cennet ehline aynen ilet sevgilim:
devletin bekasının da allah belasını versin
malboranın da!
<end>

<start>
Sen beni öpersen belki de ben Fransız olurum
Şehre inerim bir sinema yağmura çalar
Otomobil icad olunur, Zarifoğlu ölür
Dünyadaki tüm zenciler kırk yaşından büyüktür.
-Senegalliler dahil değil
Sen beni öpersen belki de bulvarlar iltihablanır
Çağdaş coğrafyalarda üretir cesetlerini siyaset bilimi
O vakit bir sufiyi darplarla gebertebilirsin
Hayat bir yanıyla güzeldir canım, sen de güzelsin
-Yoksa seni rahatsız mı ettim?
Sen beni öpersen belki de aşkımız pratik karşılık bulur
Ne ikna edici bir intihar girişimidir şimdi göz göze gelmek
Elbette ata binmek gibidir seni sevmek sevgilim
Elbette gayet rasyoneldir attan atlamak
-Freud diye bir şey yoktur.
Sen beni öpersen belki de ben gangsterleşirim
Belki de şair olurum seni de aldırırım yanıma
Bilesin; göğsümde hangi yöne açmış tek gülsün
Yani ya bu eller öpülür, ya sen öldürülürsün.
-Haydi iç de çay koyayım.
<end>

<start>
ben sana düzenli olarak telefon ediyorum.
adlı bir cengaver olarak telefon ediyorum.
hakiki cinayetler işleniyor görüyorum.
isa görüyor, şeyhim görüyor, ben görüyorum.
ben sana düzenli olarak telefon ediyorum.
yüzyıl şilisinden bir jazz javulcusu inliyor tam arlarımda
hiç durmadan kentli mağlup kıyasıya mağrur ve mor
bir çocuğum şimdi pişman olmak için
birbiriylebağlantılıyüzbinlerceyılım var.
seni sevmem
bu savaşı
kesintiye uğratmaz
ama ordan bakma! 
bu, werther`in
leş kanını
gül kılar.
birleşmemiz radikal olacak ben kan vereceğim
otobüsler olacak, trenler, bütün öldürülmüş cumhuriyet şehirleri
saçlarım uzun olacak, bıyıklar, gözlükler, gideceğim
çığlıklarla düzülmüştür aşk şiirleri.
gideceğim en eski öykümde devlet denen şirk yazacağım
göz bebeklerimde kent gördükçe kırılan gıçlar,
ve bir dizeyi haklar gibi terli ellerim
bu çağın açısını dik tutacaklar.
bana bir öpücük verin yoksa galip döneceğim
ufka bir bakın ordum akıp gidecek
elimde çözülecek makina ve cinayet
marşlar yazıp halkımla söyleyeceğim yoksa.
inanmışım kaybetmek esrarıdır olmanın
çıldırmış bir vaşak gibi kaybediyorum.
ipimden kurtulmuşum kaybediyorum.
birleşmiyor ellerimiz haykırıyor trapez
tanklar tank olup geçiyor üstümüzden
helvetius haklı, devlet şaşkın, piyanist kara
memleket sana rağmen ket vururken yarama
şu çıplak çocuk şu büyük türk şairi ben
-ve emir 'kun' diyor; doğuruluyorum-
'bu ülke'den daha bıçkın tamlama bilmiyorum.
bana bir öpücük verin yoksa şair öleceğim
ilk dildar tohum ekecek sözüme yoksa
ve bir dizenin tan yerini ağartamsıysa
ellerini tutarım ki kudurtucudur.ellerin
bunun için gözlerinin meryem hali sevgilim
gözlerinin meryem hali gerçek yurdumdur
ki zuhrettiğinde ilk formuyla isa yeniden
ağlıyorum, ağlıyorum, ağlıyorumdur.
ben bu çağdan bir kere de şerefimle geçeceğim
lazım gelen gülleri göğsüme gömerek
birleşmemiz radikal olacak ben kan vereceğim
bunu daha çok küçükken bir film de görmüştüm!
ah laikse aşkımız biter elbet bir kış baharyaz günü
gözlerin uçurumlar kaydeder avuçlarıma
bir çınar gövdesini bir hamle daha yarar
üç içbükey komodin silah çeker vurulur
sen gidersin, denklem düşer, ben aşk olduğumu ağlarım
bir kelebek konduğu yerde bir mayın olduğunu anlar.
beynime düşer infilak eder
ben dünyaya karşı durmak ile meşhurum
olma. yokluğun bulunmaman bedenime lacivert lavlar akıtır.
nasıl çekip gitmiş bir şaman
çekip gitmiş, bir şaman değilse en çok
benim gibi sonsuz bir at
hiç koşmuyorken de attır.
biliyorum lir sızmıyor şakaklarımdan
ve yüzümde şeyh çıldırtan yarıklar da yok
annem beni hep çok sevdi, kız gördüm mü ağlıyorum
modern bir alışkanlıktır ölmek, seni doğasıya seviyorum
yeniden dünyaya gelsem yeniden seni severim
ben sana düzenli olarak telefon ediyorum.
adlı bir cengaver olarak telefon ediyorum
hakiki cinayetler işleniyor görüyorum
isa görüyor şeyhim görüyor ben görüyorum
ben sana düzenli olarak telefon ediyorum
mıknatıssız bir pusula olarak
<end>

<start>
rabbim şimdi bir polisi tutuklar gibi
değişik bir hayvan tıkanıyor göğüslerimde
menşei cam çocukların haysiyetiyle
pasiflora anlamında tiren koşayım
koşayım filmlerin adı bu olsun
şehre laciverd bir ceket gibi yakışsın yağmur
rabbim gör rabbim duy rabbim bağışla
rabbim kızın annesi bankada memur
sol yanlarım cumartesi küle çalışsın
mason teşkilatlara çapsın bisiklet
titreyeyim muştalara sapayım kopkor
rabbim kız okula geliyor, yaşasın cumhuriyet!
işte yeniden gür bir kapsül sürçsün eşikte
al sakallı bir kelebek başlasın bitsin
bu kestiğim sn kardeşim surları kesin
hayır judas düğünüme gelmeyeceksin!
semerkandı denetleyen bir dedektif mor
yar göğsüne salmadığım şu pürüz sicim
sakis dahi peşindedir bir kur’an’ım vor
eh onu da siyah kotumla giyeyim rabbim!
rabbim o tarz bir tiyatro gelsin bu şehre
haddinden fazla mermi küvezden seksin
rabbim rabbim ben de sordum sarı çiçeğe
ah beni de şu direğe bağlayın gitsin!
işteşimdi kör bir masat yorumluyorum
ham meçlere seyrediyor gözbebeklerim
öğrettiğin trenlerle baştan çıkayım
lübabeyim lübabesin lübabe rabbim!
<end>

<start>
üst üste sigaralar içtim, çok güzel kızlar geçti, biralar...
paris, günlerden 2 ramazan, bir mehmet efe
neden hiç durmadan saatlerine bakar bu ihtiyarlar
aslan neden haramdır, ne diyor mutezile?
ezan okunurken teybin kapatılmasına bazen inandım
inandım bir insanın başka bir insanı doğurmasına...
sinema çıkışları ah süperleştirmesin seni
kırılan kalbine kâfi bir tatlı baretta.
muaviye'yi yaratan allah'a inandığıma da inandım
duman oldu gençliğim lâkin hazmettim bunu
katil polis çölü kana buladığında
azmettim, haktır atın asfalta vurduğu..
bazarov inancıyla çektim iskarpinleri kotun altına
çok paslı filmler çektim dişlerim kamaşmadan
allah varsa devlet şirktir, duyan safına çekilsin
-paris bu yaz çok sıcak öf-
çekilmiyor başbakan..."
<end>

<start>
resulullah süper bir insandı, ben o kadar değilim,
resulullah yolda ebu bekir’i görse ‘es selamu aleyküm ya sıddık’ derdi,
ben yolda ebu bekir’i görsem tanımam.
resulullah asla yalan söylemezdi; ben annem ölürken hiç ağlamadım.
ben annem ölürken çok ağladım çünkü annem
gırtlağından hırıltılar çıkarırken nasıl terliyordu, görmeliydiniz.
resulullah azrail’i yolda görse tanırdı; 
ben azrail’i annemin yanında görseydim ona bir çift lafım olurdu,
derdim ki şimdi yani af edersin ama o sıktığın annemin gırtlağı.
resulullah olsa ona bunları söylesem o bana gülümserdi; 
o bana gülümserdi ben ona derdim ki, anam babam yoluna feda olsun ey allah’ın resulü; fakat şu koca melek, annemin gırtlağını sıkıyor, bir şeyler yapamaz mıyız?
resulullah orada olsaydı annemin elini tutardı derdi ki ‘kızım ha gayret! ’; 
ben orada olsaydım annemin elini tutardım ve derdim ki ‘anneciğim ölmesen…’
ben oradaydım annemin elini tuttum ve dedim ki ‘anneciğim seni ben…’; 
annem döndü bana bir baktı o bakışı görmeliydiniz
resulullah o bakışı görseydi merhametten ağlardı; 
ben o bakışı gördüm haşyetten bayılacaktım ama annem elimden tuttu.
ne tuhaf, anneler ölürken bile çocuklarının
anneler ölürken bile çocuklarının ellerini bırakmıyor ne tuhaf…
resulullah çok şanslı bir insan
annesi öldüğünde o küçücüktü; 
benim annem öldüğünde ben küçücük değildim,
zaten şanslı birisi de değilimdir, filmlerim iş yapmaz.
annem daha yeni öldü fazla uzaklaşmış olamaz!
olamaz dedim annem son nefesini alıp da vermeyince
verse de ben alsam onu, içim ferahlasa, siz de görseniz
resulullah tutsa annemin elinden birlikte geçseler çölü
nasıl olsa resulullah da ölü annem de ölü.
<end>

<start>
bazen çok korkuyorum.
ama bu; aslanlarımı açıklamama engel olmuyor
çünkü fena halde yaraşıyor birbirine gece ve balta
ve anneciğim derdi vardı neyin altına giysen olur bir siyah pantolonum şimdi gibi ay! 
tekhnem dolu müfsidle! 
bu da caddelerden derviş dervişegelmeme mâni değildir
yolları ay bastı mı lambalara koşuyorum ya, bundan
bunun için kent nesnesi o bıçakla bakunin'di deştiğim
ki ben devletin taş kestiğini en baştan bilirdim
isa'yı polise doğru
lttuğum zaman.
ellerini el olarak tutmak istiyor ellerim
de ki bunun kaburgamdaki kiliseyle ilgisi yok değildir
zaten en az on iki kişiden biri haindir
ama gözlerimi öyle yırtma annem ilkokul öğretmeniydi benim!
sokaklara çıkıyorum sonra kedilerden görüyorum
gazinolardan
inanmazsın bir taşra kurmuşlar aynı bize bakıyor
bir yanım asaf halet söylüyor diğer yanım fabrika
bir şiiri birkaç kalemle yazmak lazımdır geliyor bana
bugün yepyeni bir imparatorluk öğreniyorum
ekmeğin ağırlığından da yeni bir imparatorluk
örneğin gül dönüyor bir beygiri tasfiye ediyor şair
arabca akdeniz diyor ben
aynadan dönüyorum ayna
benden dönmüyor.
çok sihirli bir kabri söndürüyorum
bir havari morfin gibi anne söylüyor
ağlıyorum bak bir çocuk bak bir çocuk bak
bak bir çocuk çok kötü bir gömlek kuruyor.
belki de yangın çıksa ve ikna edilmiş olurum
torbamı topluyorum ve annem şarkı dinlemiş olur
korkuyorum çobanım yok metal nazlı pim aktif
çözmüyorum çözersem kın fena halde kalınlaşıyor.
manchesterden geliyorlar ve liverpooldan geldiler
birazdan padişah mı öldürecekler dedim
bir milyon kadardılar ah atları vardı
artık seni bir çiçek yerine kopartmak
istiyorum sevgilim.
işte sahneden indim ve öpüyorum ağzından
annem meç yaptırmazsa iftara geç gelir haz
ey sıkıntının sevdiğim aritmetiği
söyle banabana söyle; bir kere daha kabz?
inanmışım kaybetmek esrarıdır esrarın
çıldırmış bir vaşak gibi kaybediyorum
ipimden kurtulmuşum kaybediyorum
birleşmiyor ellerimiz haykırıyor trapez
tanklar tank olup geçiyor üstümüzden
helvetius haklı devlet şaşkın piyanist kara
memleket sana rağmen ket vururken yarama
şu çıplak çocuk şu tüyük bürk şairi ben
-ve emir ‘kun’ diyor, doğruluyorum-
bu ülke'den daha bıçkın tamlama bilmiyorum.
ayakkabılarını kapımın önünde görmeyi istiyorum! 
çünkü bu,
seni seviyorum içine nal salmak demektir.
ve hareketinin bana durduğunu akla uydurur.
oysa seni sevmem toplumu meşru kılar
ve gitmen beni dile indirger sevgilim.
zaten kırılmış bir kızsın şimdi dövülmüş bir av
yanmış ırmaklar öneriyorsun toy bedenine
kavmin yanlış tufanlardan geçip duruyor
gözlerime baka baka ağlayıp aşk diyorsun
bir tekkenin ortasına sirk treni devriliyor.
ki hala çocuk övmeye duruyorsam bu
'şehrin en uzak yerinden gelen o'nunla
ve izmit'le ve fargo'yla ve horasan'la
ve hafıs'ın beni eve götürdüğü kınla ilgili bir matkabı
girdiği çene kemiğiyle birlikte söküp
şu karşıki düğün salonuna ilave edemememdendir.
yoksa lar ve ortaokul öğretmenleri giremesinler diye
babam ve bilhassa dedem
mahallemize yeterinde toplu polis gönderilmesi konusunda
gerekli telefonları etmiş durumdalar sevgilim!
ama yine de sırf sen sürdürebil diye ayın alnında melekçe
ve şüpheye düşmeden kelebek besleyebilsin diye bir padişah açıkça
benim alıp kını
öte yana geçmem gerektir
içinden memleketi çekeyim diye.
hem düşünsene; 
bu bizi nasıl imparatorlaştırır! 
yoo, hayır! omzunu açma. omzun ideoloji taşır.
ve fakat 'dil'e rağmen bütün bunlar sevgilim
ayaklarına beyaz çoraplar giydirmek istemediğim anlamına gelmeyebilir.
çünkü bak süleyman bu sayfadan henüz geçmiş gibi gül lekesi
ve apaçık kudüsmüş bir zebrayım ben uzun menzilli şiirlere şikar! 
elbet bir gün batar, kuşlar döner, çarmıh baştan düzenlenir
ve bana tertemiz eller verir cezayirli o tüccar.
o vakit sana bakıyorum kadar büyür akdeniz
cumhuriyetin tersinden tertib ettiği çarşılar gibi
sonra uzun süre bir takibediliyormuşum hissi…
siz hiç yahudi bir minibüs şöförü düşlediniz mi?
<end>

<start>
duvarın üzerinde şaşırıyorum
rüzgâr eserse düşebilirim.
tutunuyorum; bomba patlak
savaş başlıyor, tutunuyorum
duvarın üzerinde.
daha küçük bir prensken 
annemle prenses anlatırdık.
ben denize bakardım, annem ağlıyor
babam cephede düşman, düşmemiş
bir şövalye geziniyor atı var kır
annemin içinde kadınlar ağlar
duvarlar varlar.
ben tekrar pencereye çıkınca
bütün kuşlar havaya gidiyor
namazlarımı çok aksatıyorum.
<end>

<start>
Gidiyorum bu
Bir kaplanın işlek kısımlarını çok yüksek seviyede
tahlil de eder.
Oksijen körükten ayrı tutulur padişah
Yüzüğündeki zehri hatırlar
Anne çöker iş gücü
Tartışmasız mescid kor.Ah aşk! 
Bir topluluğun fotograf çekildikten sonra
Dağıldığı
An.
<end>

<start>
düşerler ve onları hep zehra toplar
bir tayın üzerinden çok zaman geçer
vakit çalar ay yarılır zenciler biter
beni zehra bilinciyle bir tiren yoklar
babam girer laborant kendini toplar
zehra babamı toplamaz balonlar zehra
kardeşleri kedilerden mordur oteller
bekler kuşlar, ölürlerse yere düşerler
yere düşerler ve onları hep zehra toplar
bronş patlar kardeşim bir, dağılır lise
annem yokken bizim evi zenciler sağlar
elimden bir elmadır düşer yerlere
yerlere bir elmadır elimden düşer
kuşlar hep ölürlerse elmalar düşer
elma yerde onları hep zehra toplar
elma yerde onları hep zehra toplar
elma yerde onları hep zehra toplar
<end>

<start>
Dehşet bir cisim elendi korktum! 
Bir karanfile tutundu teyzem kapıdan çıkıyor 
Ben giriyorum çok pisim gidiyorum 
Gömleğim de pis,gömleğim de pis 
Bekir niye sustun alnımda
Hiç kurşun yok diye mi? 
Hamza'ya kan sattım diye mi sarardın ismet? 
Halbuki kırdığım aynadan kum fışkırınca 
Al bu ipi sen çek,bu ipi sen çek! 
Eflatun!
Ayaklarını denize sokman yeterdi. 
Sıcaklar basardı eve arkasından girerdim. 
Kapıda durdurup kafamı ağlardım. 
Annemin sırtı,perde 
Saçlarımda pis 
Bacaklarımda dehamı tamamlayan but.
<end>

<start>
sen beni öpersen belki de ben fransız olurum
şehre inerim bir sinema yağmura çalar
otomobil icad olunur, zarifoğlu ölür
dünyadaki tüm zenciler kırk yaşından büyüktür.
-senegalliler dahil değil
sen beni öpersen belki de bulvarlar iltihablanır
çağdaş coğrafyalarda üretir cesetlerini siyaset bilimi
o vakit bir sufiyi darplarla gebertebilirsin
hayat bir yanıyla güzeldir canım, sen de güzelsin
-yoksa seni rahatsız mı ettim?
sen beni öpersen belki de aşkımız pratik karşılık bulur
ne ikna edici bir intihar girişimidir şimdi göz göze gelmek
elbette ata binmek gibidir seni sevmek sevgilim
elbette gayet rasyoneldir attan atlamak
-freud diye bir şey yoktur.
sen beni öpersen belki de ben gangsterleşirim
belki de şair olurum seni de aldırırım yanıma
bilesin; göğsümde hangi yöne açmış tek gülsün
yani ya bu eller öpülür, ya sen öldürülürsün.
-haydi iç de çay koyayım.
<end>

<start>
've damarlarımda akan toprak 
Bir sırrı vaktinden önce saklayıvermişim 
Cümle coğrafya ve dahi dağları sıkıntı basmış. 
Ben artık sürekli hançerlenirim 
İki tiren öpüştü mü kondüktör yanar?
Ah sen bana bakma tiyatrolarımı taşra tertibler 
Benim anlattıklarımla biraz heterodoks kaçabilir sevgilim 
Yani hükmetsene aksine ki, bir bin yıl sırtımızda 
paklanmayacak 
Ve Allah'ın İsa isminde bir sevgilisi yok!
Evet bugünlerde biraz siyaset ehli çocuklar olduk 
Mesela bundan böyle senin adın Petrus olsun sevgilim 
Ki bir ağaca teşekkür etmek için davranıyorum da bazen 
Oluk oluk pantolonlar devriliyor kanatlarıma
Ve şimdi ben sevgilim 
Sana beyaz renginde çoraplar temizliyorum 
ağlayarak. 
Ve lal ve gül ve döl, ' ve damarlarımda akan toprak
Ve sonra eczama saplanan o tersinden lunapark 
O kült, o hırkalar
Ah nasıl da lezzetli asalar birikiyor kirpiklerimde 
Ve koopeatifler boyu gül koklayan beynelmilel Varakalar!
Gidişini başka türlü açıklıyamıyorum.
<end>

<start>
annemi özledim.özlemi anniyorum.anlıyorum zenit bana ne söylediydi,hatırlanamıyor.kurumlar ve kuramlar beni anneme üzüyor.bende şiir yazabilme kaabiliyeti varmış,öyle söylüyorlar.ne dediğimi bilmemek istiyorum.boş başıma dolaşmak istiyorum.sosyalleşmek istememek gibi bir hak tanınmak istendiriliyorduğum.sahipsizim.sonra sokokta dolaşırken her şeyi rasyonalize etmek durumunda kalıyorum.bazı kediler rasyonalize olmak istemiyorlar.annem rasyonel ne demek,ağlamıyor.kendimi bana bırakmak istiyorum.annemi özlediğim için kızlardan uzak duruyorum.kızlar bana yaklaşmakda zorluk çekiyorlar.köfteci de öyle.o da bana yaklaşmakda zorluk çekiyor.canım akşamları daha çok sıkılıyor.annem daha çok.akşamları hava siyah oluyor.havaya bakıyorum.hava bana bakıyor.bana salık verilecek sevgiliyi doğrudan reddetmek durumundayım.kızlar bana önem vermemek konusunda tutarlılar.köfteci de öyle.o da bana önem vermemek konusunda tutarlı.annemi özleyince,annem yok ya hani,bölece hayati'ye bakıp,hayati'ye bakıyorum işte.yani şey oluyor.hayati benim hayatımda etkili bir yere sahipmiş ben de hani hayati'ye bakıyorum ya,hah,işte hayati'nin yani şey.sonra dışarı bakınca bir küçük irrasyonel kedi görüyorum.kedi bana aç aç bakıyor.ben ona artık annemi özlediğim için konuşmakmak istemediğimi ancak rasyonel anne kedisiyle gidip korkunca istemediğim kitaplar okuyup anlamadığım annelere saygı duyuyorum.ataya saygı hamurumun içinde varmış.benim hamurum orda.annem beni sevip özler.ben de böylece peşinden gidemem.sonra annemi de rasyo...neyse...
<end>

<start>
sevmenin her türlüsünü bulduk buluşturduk. bir araya getirdik. kendimize kattık. sana arabi’nin aşk teorisi’ni ağlatmıştım bir gün. ikincisini daha bir senmiştin. durup durup anlamalarımı da kendine mal ediyordun. mülkiyet hoş birdi. beni mülkmüştün. gene mülksene.
<end>

<start>
hâlâ porsuk kenarında türer dumanım
al sevgilim anne ol bununla
kapılar gıcırdıyor öfkesi geriliyor kınımın
das kapital kadar incesin
görüyorum ellerini
vadide kurtlar annem ölüyör
mavi gökyüzü dürüyör
hala porsuk’ta
kaçıncı bu
dumansızdır tütünüm
yazdığım senaryolar anlatsın seni.
<end>

<start>
Bu sabah saat yedi buçukta uyandım.
Kahvaltımı ettim.
İse gittim.
Çalıştım.
Öğle tatilinde öğle yemeğimi yedim.
Çalıştım.
Saat on yedide günlük çalışma süremi tamamladım.
Eve geldim.
Kitap okudum.
Şiir kurdum.
Geldi uykum.
Biraz sonra uyuyacağım.
-m’ler yarım kafiye.
<end>

<start>
Kavmin yanlış tufanlardan geçip duruyor, gözlerime baka baka aşk diyorsun..
<end>

<start>
Kediler raflara düşüyor baba
Kabr üşüyor, damar paslı, koma lütufkâr
Ki tedbir dahi kemik ve mutlaka kar
Yağıyor, kitleniyor bana bir terzi.
Seviyorum çölde çana gerek yok, mersi.
Zift çözülmüş baba derim sıyrılıyor bu taşra
Çok aşık bir polis geçse, vakit daralsa
Ağlamayın kediler
Zina
Sîna
Si.
<end>

<start>
Bugün sokakta yürürken 
Bütün kızlar bana baktılar. 
Allah Allah 
Niye hep bana bakıyorlar ki diye düşündüm? 
Sonra da bugün meğer 
Murat'ın gömleğini giymişim.
<end>

<start>
Pek renkli kazaklar yağmurlu parklar 
Geniş otobüs yerleri alçak bina yapıları için!
Ey insanı ve elmayı aynı ipe dizen matematik 
Ey çocuğa sütü sıcak içiren anne 
Ve yerleştirip iki elimi toprağa yüksek hareketlerle 
Vücudumda uyum, alnımda tiner 
Ve şimdi senn adınla sevgilim büyük yeminler 
Vermemek 
Ve Allah'ı bir de anarken fotoğraf çektirmek için 
Bir zencinin kaburgasında yıkandığım tay!
Ah sütü memeye taşıyor damar 
Zıpkını göğsüne bastırıyor su 
Hiç mi çelişmiyor hiç mi allah'ım 
Geceyle hallaç 
Matbaayla toprak 
Merasimle tuğ?
<end>

<start>
Edebiyattan nefret ediyorum ama bu sana ne tür bir tabanca sağlar ki?
-maddeler halinde sayınız.-
1- Halamın artık ne zaman evleneceğimi sorduğunda, annemin yalan söylememek için kıvrılan dudağının köşesinde patlayan ilkokul
2- Otobüse beraber binen iki kişinin, eğer boş yer varsa yan yana oturmaya çalışması
3- Kedin için bir isim buluyorum zil
4- Sevgili şeyhim; 
Ben Allah’ı çok seviyorum.
Onu düşününce içim titriyor; elim- ayağım- soluğum, her şeyim kesiliyor.
Ama ona bir türlü açılamıyorum, ne yapmalıyım?
5- Annemle kız bakmaya gittik, ben beğenmedim.
6- Yaz olunca karıncalara basmamalıyız.
SAHTE DÜNYALAR
-oyun, I perde-
Akıllı Oğlan: Duydun mu lan, Talat Paşa masonmuş.
Zeki Oğlan: Yapma yaa! (Bir an durur)  Talat Paşa kim?
-PELTEK-
8- Burçak beni sevmiyor.
9- Burçak beni sevmiyor.
10- Burçak beni sevmiyor.
11-
<end>

<start>
I
Geceye koyuldum.
Yıldızları dürüp kaldırmışsın
Çözdüm indirdim
Aya gayri ihtiyari baktım, yıkanmış ağlıyordun
Mintanımı değiştirdim, gürze gül çaldım
Şems derlerdi inanmazdım
Sen kın dedin, inandım
II
Yol sürüyor.
Geceyi felç eden sessizliği yaka cebimden söküyor
Ve ayaklarıma ilave ediyorum
Sanki akdeniz benim oğlum değil
Künye kayıp
Fünye çekili
Gönyeyi kaptırdığım çingeneyse
Çoktan Buhara'yı yakmış olmalı
Ki bu, lüzumundan fazla para harcıyoruz demektir.
III
İşi bıraktım
Artık aynaya da bakmıyorum
Çünkü
İlan etmek; 
Seccadeyi aynı anda kendi gırtlağına da uygulamaktır.
IV
Seni seviyorum.
<end>

<start>
sevmenin her türlüsünü bulduk buluşturduk. bir araya getirdik. kendimize kattık. sana arabi’nin aşk teorisi’ni ağlatmıştım bir gün. ikincisini daha bir senmiştin. durup durup anlamalarımı da kendine mal ediyordun. mülkiyet hoş birdi. beni mülkmüştün. gene mülksene.
<end>

<start>
“bu hayvanlar müslüman mı söylesene bebeğim
şu öküz müslüman mı bu sakallı sünepe? 
bir zalimin köpeği bak allah’ı zikrediyor
bak gazete ne yazıyor türklerinmiş türkiye”
yahudiler bombaları kucaklayıp bebeğim
düşlemiyor intiharlar, işlemiyor karakol
al götür bu yumruğu akşam çocuklar yerler
başbakan meşgul namaz
kılıyor ayol
bana kolpa malzemeden putlar yontma bebeğim
sezen aksu’dan mesela, kanarya’dan, tanrı’dan
allah’tan demiyorum çarpılmış gibi korkma
kork putların ellerinde patlamasından
…
“emmeyince sencileyin akmıyor bebeğim
kan ağzıma gürül gürül – alnımda süt dişleri…
seni öyle seviyorum ki condeleezza, bebeğim
ağzına veresim geliyor
ağzımdaki dişleri.”
<end>

<start>
ah! ben bundan sonra bir karı sevmek
başkasını sevmek*
-burçak’a evet
işte sen gülüyorsun
ve beni daha geniş bir salona almış oluyorlar
gözlerim dönüyor sevdadan, merkezden değil
tam beş milyon park oluyorum, mavzerler caba
defterime tartışmasız bir kuzu çiziyorum da!
şehri ispatlamaktan geliyorum heykeller hala bitmiş
bak ben sana ay aldım al ay aldım bak ben sana
hem fischer de sebt günü çekilmişti galiba
bir defterime kuzu tartışmasız çiziyorum da!
sana bir gülü olmamanın biyolojisinden soruyorum de ki:
‘sanmıyorum bu, bir beygirin metale meylettiğini bildirsin’
kalemi kurdelayla dersem babam annemi dövmesin
defterime çiziyorum bir kuzu tartışmasız da!
rimbaud okumuşuz gibi soluyor şurdaki tank bak
hiç sevişmediğimiz için doğruluyor matbaa
haydi gel şapkamızı türkiye’ye gömelim
defterime bir çiziyorum tartışmasız kuzu da!
<end>

<start>
belki inanmayacaksın ama ben bu şiiri ellerimle yazıyorum sevgilim
çünkü benim gömdüğüm kızlar ara sıra boğulur
ve laik aşk çarpık toplumlaştırır, doğurma ne olur
sirk deseler tek hırkam var, çatışmada bıraktım
şimdi gidip beckett okuyacağım, beni de seyret tanrım! 
öfkemi devletle bir toprağa gömüyorum
aklımsa çamura saplandı saplanacak
şems çeker çıkarır kitabı havuzdan; kuru
ertan, alsana şu tüfeği duvardan benim ellerim ıslak
<end>

<start>
Yağmur başladı sen dedim camlara koştum
Doğursan zulmümden çıldıracaktı deniz
Biz aynı hırkayı giyecektik Muhyiddin ağlayacaktı
Muhyiddin ağlayacaktı biz aynı hırkayı sırayla giyecektik biz
Meğer gül hemen çözülmezmiş hemen gül meğer
Yürürmüşüm ve parçalanmayabilirmiş avrat
Bana düğün salonlarından beri Rab patlat
Şu aynayı koynuma almazsam eğer
Anlamadığım çocukları balkonuma gömerim
Şeyh gardolaplarıysa ancak yağmur bildirir
Bir şemsiye sarıklaştırır at değil midir? 
Nizamülmülk, Gazâlî, Sabbah; koşsalar? ..
Kuş patladı, Allah vardır, bisiklet söylüyorum
Fotoğrafı Ve’l Asr ile açıkla derdi babam
Kuyulardır, derindir, içinde adam vardır
Yusuf bile düşmüştür aleyhisselam!
Ayın aydınlık yüzü gibi bir tiren dolu bacak
Ağlamak
Abdesti bozmaz mıydı be şeyhim? 
Gelmeyeydin yanlış planlanmış bir gömleği
Ta kendi kuzusuna verecek idim
Gidiyorsun ve gayet planlanmış bir kuzudan
Gömlek sökmek üzreyim
Ve nihayet göğe düşsem Bengitay işte
Annemi daha içeriden açıklayabilirim
Şol cinnete pasaj dersen sevgilim beni sıkma
Sevgilim beni sıkma ben
Okuma bilirim.
<end>

<start>
Annemi üzdüm
Böylece hep bana tirenler çarpsın
Çirkin olduğum için aynaya bakmazsam; 
Güzelim.
Aklıma yeni fikirler boca olunca
Bazen çok terliyorum, bazen ise kan! 
Yahya Kemal Madrid’teyken… -yeni öğrendim-
Maalesef seni çok özlüyorum ben!
Ah ki ayna gammazdır Mevlana Mesnevi
Teli kes! Teli kes! İngilizler burdadır.
Evraklarım tamamlanmış toprak muhteris
Devam ettiğin kiliseyle ilga olayım…
<end>

<start>
I.
Geceye koyuldum.
Yıldızları dürüp kaldırmışsın
Çözdüm indirdim
Aya gayri ihtiyari baktım, yıkanmış ağlıyordun
Mintanımı değiştirdim, gürze gül çaldım
Şems derlerdi inanmazdım
Sen kın dedin, inandım
II.
Yol sürüyor.
Geceyi felç eden sessizliği yaka cebimden söküyor
Ve ayaklarıma ilave ediyorum
Sanki akdeniz benim oğlum değil
Künye kayıp
Fünye çekili
Gönyeyi kaptırdığım çingeneyse
Çoktan Buhara’yı yakmış olmalı
Ki bu, lüzumundan fazla para harcıyoruz demektir.
III.
İşi bıraktım
Artık aynaya da bakmıyorum
Çünkü
İlan etmek; 
Seccadeyi aynı anda kendi gırtlağına da uygulamaktır.
IV.
Seni seviyorum.
<end>

<start>
Geliyor üstümüze bir yakup titremesi
değişimin belirtisi şapkanın ironisi
Kutlu öğleüstü ve akşam üstü
özellikle şimdi akşam üstü
Hiç eskimiyor ortadoğuda zaman
çünkü en verimli bir alçı
Dinç vakur sade genç elleri
belirledi açıkça kutsal kitapta bütün kelimeleri
Sözü alıp bindi sağlam at gibi üstüne
ömrümüzün orağı gamı alıp kırdı
Ölümse sabırlı bir hüma kuşu
hannâne direği ölçüledi varoluşu
Denizi bir solukta içtim de
tuz ve toprak kaldı geride
İştahlıyım bağımsızlığa savaşa özgürlüğe
bu ilkeler her ülkede girecek yürürlüğe
Konuşma sırası geldi mi bana anne
ortadoğu çocuğu değil miyim anne
düşünüyorum o halde savaşacağım anne
Damarlarım uzadı
ak bir kımıltı kapladı petrol damarlarını
ülkem boru
Savaş benim arkadaşım anne
durmadan mukavemet anıtları dikiyoruz her
santimetre karesine ortadoğunun
Bölünemez ortadoğu
sınır
taşlarıyla
Çoğuz
biz
anne
Çevremde
muştu dağıtan
kesiksiz artan
her çocuk
bir komutan
Parmaklarımız kabardı bir geyik karnı oluverdi
ileride görüyoruz putu kıran ibrahimi
bizi yanına çağıran ibrahimi
Bizi özgür eden
putu kıran özgür eden
hep o ateşte yanmayan güçlü ibrahim
Çoğaldılar
birbirlerine destek olup
daha çoğaldılar
O
sesin
yankısını
betondan sağlam
bastırdılar göğüslerine
yeni bir eylem yüklediler
kelimelerine bile
/gözlerin şiirin ekmeği gibi
geliyor eylemin bitiştiğinde
ey sevdanın has buğdayı/
Damladı yere
bir damla yağmur
bir damla eylem
bir damla yağmur
bir damla eylem
III-A
ahbes a commencé de nouveau à s’enfoncer
dans une fonderie en pierre de l’absurdité
pendant cette année et bien cet été
notamment dans les universités
profondément
rapidement
absolument
et voilà
un crime et chàtiment
– idole se trouver devant vérité
– bien sür impossibilité
III-B
Yani içinde tarihin dolaşıyor bir sarı kedi
yani bir batı kedisi
Kafka dağı ve kamünün sisif efsanesi
önemli değil aşılacak kaf dağı unutma bu sesi
Ve bağdat ve kufe ve trablusgarp ve ürdün
daha dün biraz erzurum biraz maraş biraz istanbul
Kutlu bir el bağlamıştı kentleri birbirine
evreni kaplayan bir iple
Bir sara çarpmışlığı bulaştıysa da
cinler oturup beş taş oynadıysa da
Evreni bir ev yapan bir düşüncenin
çevresinde toplandılar ortadoğu oğulları
Deniz kabardı ve silindi soluğu önünde yiğidin
dağlar geriye geriye çekildi soluğu önünde yiğidin
Değişti at mitralyöze sokaklarında ortadoğunun
ve deve her eve sevinç taşıdı durmadan onurla
Zekâtla hac önderliğinde namazın
başlattılar eylemini çağımızın
Bir mutlu akımla aydınlattılar evleri
parmaklarım sürekli yeni bir devrimi getiriyor
Soluğumuz şandır
güneş devrimci soluğundan daha sıcak değil
Tüm yasalarda yazılı varoluş ayetleri
görüyorum iki bin yıl öncesiyle iki bin yıl sonrasını
Duydum çalışanın kıvançlı sağlam
inançlı yürek sesini toprakta
<end>

<start>
Suyu temizliyor ayakların /gerçek mi gerçek/ 
savaş pilotu exupery'nin 
parmaklarının suya dokunuşudur 
çoğalan ibrahimlerle 
bir gelecek vakit habercisi 
yeniden çizdi kenti
- buruşmuş çocuk balonları 
gibi kaldırıldı 
kentin 
putları 
ve 
eski fotoğrafları -
bir şölen 
kelimelerde
inanınca duanın gücü artar 
tutsaklık eridi 
bir akımdır geçen yüreğimden 
en uzaktaki bir müslümanın yüreğine
/varoluş sevmenin ekonomisi/ 
baktığın yerlerde gölge 
rahman rahim 
bir kutsal gölge
vakur dinç 
bir devrimden 
iyi anlarım 
- benim işim 
devrim 
yapmak
bir güzel geyik gibi 
özü tarihin 
anlamı yaşamanın -her savaşçının- 
bir muştu büyütüyorum yüreğimde 
bileklerimizin gücüne doğru işleyen 
bir asya direnci 
afrika siyah inci 
en çok şimdi anlıyoruz ömer'i ali'yi hasan'ı ve osman'ı 
/keskin nişancı 
olarak 
ilerliyoruz/
ey öbürsü günleri bekleyen çocuklar 
- işçi asker 
kutsal 
/alınteri kitabımın ilk cümlesi/ 
burjuva ayağa kalk 
güneyde kuzeyde doğuda batıda 
yargılıyorum seni
şan soluyan şan alan genç yürekler 
ey kardeşler 
gören gözlere ortalık ışımıştır
(mayıs1970)
<end>

<start>
Bu kadar ayak
Yürür Devrimde
<end>

<start>
Güz suları bizim şehrin önünden akar
Kış savunması
Bizim şehir üs öbür şehirlere
Dakka şimdi bir doğu kamerası
Ölümü çeken
Geleceği parmakların bir bir gösterdi
Yeşil bir harmani dizlerinde
Çek denizi aradan
And anıtları koy
Eski çağ taşlarının üstüne
Yeni çağ silahları üstüne
Eylem öğlesi
Gül kurularını birbirine bağladık
Ekmeğimize bulaşan çağın hakkını
Kitabı açarak
Yonttuk
Soluğunda gül kokusu
Okunan ve bitmeyen bir sayfa
Gibi
Beni çeker bir girişime
Daha dinç ötede
Gerçekte olduğundan daha parlak
Yeresel
Otuzüç katlı bir yapı gibi
Damarlarımızda dolaşan kan gibi
Hamid çizgisi
At ipi atladı
Kitap soluyan atlar
Çocuk atı çağırdı
At çocuğu tanıdı
Denizi çek annemin başörtüsüyle ey sevgili
At geçer o zaman denizi
Bilirsiniz ormanlarla sonsuz bir at gelir
Görmüşsünüzdür çocukların rüyalarında da gelir
Biner ona
Sünnetçi
Cezayir’e atlarla gidilirdi
Babam atla bağa gelirdi
Yeni Ali
Paris’i atla dolaşacak
İyi binen ata
Bir solukta geçer Hazer’i
Yavaş yavaş ingiliz
Tuzağına düşer at süren yiğitlerin
III
Tûr Dağını yaşa
Ki bilesin nerde Kudüs
Ben Kudüs’ü kol saatı gibi taşıyorum
Ayarlanmadan Kudüs’e
Boşuna vakit geçirirsin
Buz tutar
Gözün görmez olur
Gel
Anne ol
Çünkü anne
Bir çocuktan bir Kudüs yapar
Adam baba olunca
İçinde bir Kudüs canlanır
Yürü kardeşim
Ayaklarına bir Kudüs gücü gelsin
(Ocak 1972)
Narin bir üzüm anne yüreği
ağlaması çocuğun
çöl tülbent üstünde
sarar onunla anne yüreğini
Çocuk harita
anne çocuğun gözleriyle bakar
uyur çocuk
anne bekçi daim
Sokaklar dar mı
boğulur anne
bu atlar
geniş alan isterler
Çocuk koşar
ardından K da
insanın yüreğinde bir parça Kudüs vardır yani K
anne şimdi eline aldığı yüreğini yerine bırakır
Irmak yatağıdır
çocukların cepleri
bilmeyiz bütün ırmaklar sabahları 
akşamları çocuk ceplerindedir
Erişince kelime beyi
çocuğun etine
pamuk gibi yumuşak olur o dağ
anneler her yerde o dağı ararlar
Dener çocuk
öndeki çocuk boynu mitralyözdür
toz kalktı mı ayaklardan
Alttaki çocukla birlikte ikisi de attır
Doğudan mı batıdan mı
yürüyen bir çocuk göreceğiz Kudüse
ben çok önce çıktım doğu’dan
anneler her yerde ararlar beni
Çocuk akdeniz görmüş
her ülkede bulunan
bir
K’dır
Büyüyor elinde bomba
bombanın gerçeği yumuk çocuk eli
ama çocuk
aykırı görülür ölüme
Ölüm de yasadır
artar K
annelere sunu günaydın
çocuk önder
(Kasım 1973)
Mavi ışın dolanır anne gömleğinde
bal arısı deniz suyu
tayfı çocukların
gözetir kudüsleri
Kar yağmaz uçar anne gözlerinden
anne eli ovadır
oynayınca çocuk
daha genişler
Kudüse şiir gömlek dikişi annenin
gösterir yönümüzü iğneden çıkan ipliğin konumu
kare ya dikdörtgen
annenin çocuk yanağındaki izi
Düşününce anne
kudüsler yakınlaşır
bir tanrı tanımazın elinde de
kudüs haritası bakar kudüs yaklaşımıyla
Kelime anne dişleri
kiminde otuz iki kiminde otuz üç kelime
çocuk bu kelimeleri
öğrenerek yaş alır
Tapınakla yürek arasında en canlı ilişki
yüreğimiz sıkışınca
anladık
el aksa’dan bir taş düşürülmüştür
İnsan
soyaçekim
göğe yansır umudu
baktıkça aynada
Ve çocuk gülünce
ışır el aksa
el aksa bilir ki
çocuk koyacak o taşı
Ki biraz kirazdır ki biraz silâhtır
çocukların
gözleri
parmakları
Getirince baba
kudüsü özümleyen ekmeği
yeniler anne andını
kirazın ve silâhın üstüne
Deniz kabartısıyla
aynı andadır anne andı ve çocuk solunumu
bilir baba
toprağı süren makinanın hüzünle kudüsü söylediğini
Ağıt yakışmaz
şiire ve çocuk yüzlerine
ki çocuk yüzleridir getirir bizlere
gereğini bağımsızlığın
İlerler zaman
kudüs koşusunda
ancak anlar
çocukların daim önde olduklarını
(Şubat 1974)
<end>

<start>
Arkadaş kıl tartan terazi misin
Artıyor katsayısı direnişin
<end>

<start>
I
Dağ yürür bir yerinde
çıkar üstüne dağın
bu çelik çağında
ata iyi binin
Kalbinde bir gül bu atın
Ceyhan sızar gibi gözlerinden
düş gören at
bellidir gözlerinden
Ses yüklediler
varacağı üs Kudüs
titretir güney yeli
bir dal buğdayı
Alın bu atı denize atın
geçer denizden de
bakıyor özenle
sayfalarına kitabın
İnsan saçı yelesi
yürüyen bir fabrika
tüylerinde oyun
roman şiir
(Temmuz 1975)
Boynunda kan torbası
geçer balkonlardan
koşuşuruz pencerelere
şimdi başka balkonlarda
Sözleri uzun
kolay mı anlaşılması
düşer burnundan
bir kaç kurşun
Ayaklarında nal
kırmızı
şaraba batmış
silindir şapka
Yapışır kızlar
cidarlarına
duruyor bürolarda
her görevli atın üstünde
Lik lik gidiyor
ne yaman
serperek ardından
dizeleri
(Ağustos 1975)
III
Büyür yumak
gözlerim açıksa
uzayda ayaklarım
gülyağına bulandı
Az da olsa
duyarım
acısını
toprağın
Yapsanız daha
büyük bomba
sığar kalbime
gömersiniz ölülerinizi
Başımı sallarım
ya giderken
bir Kudüsteyim
bir İstanbul’da
Avrupa
şey gibi
eskir de
gülerim
Soluğum bekler
gece pastanede
düşünen
gerillayı
Bir gün konuşacağıma
tanık
tutuyorum
ayı
Sırtıma
alarak
Asyayı
Afrikayı
(Eylül 1975)
<end>

<start>
Yaa kaç omurga çöktü
Direniş tuttu seni
<end>

<start>
Tüm çocuklar gözyaşı
Akıp dururlar sana
<end>

<start>
Katışıksız boyun kal_
dı mı ki mi dedin de
<end>

<start>
Yaşama cesaretimi artıran
Ağır acı oturuşunuz vardı
<end>

<start>
Yokyere akşam mı çöktü ne
Durup durup baktı eline
<end>

<start>
Ta kendisi diyor taa ordaki hayaline
Yaklaşmak istedikçe bir kaçıyor ki o da
<end>

<start>
Rüyalar hep renkli mi
Yapılıyor ki anne
<end>

<start>
Biryerlere yürüyor tek başına
Hiçolmazsa Sonsuzu kat yanına
<end>

<start>
Kılıcı kuşananı bekleyen attır
Cümleler dizildikçe dolan yakıttır
<end>

<start>
Asla sarsılmadan köklerine tutunuşu
Şandır bir destandır uçurumlarda yazılan
<end>

<start>
İliklerine işlemeli özsorgu ki
İlerleyebilesin elektriğe doğru
<end>

<start>
Direnti ateşine
Az daha benzin döker
<end>

<start>
Kutsal inadı olanlar gerekli
Bir kalbi daha olanlar gerekli
<end>

<start>
O duvar da arkasındakiler de 
De de BU DUVARLAR çökecek tamam
<end>

<start>
Döner yerine evrilince tekrar
Koşmaya başlar ya daha da civan
<end>

<start>
Bo. dolduruk tulum gibi bo_
ğum boğum uzayıp gidiyor
<end>

<start>
Sükut suretinde 
Çok koyu düşer ses
<end>

<start>
Sözcüğün uzun kavlinden
Bütün yönler silme Mekke
<end>

<start>
Bir çentik at tarihe haydi uzat
Ellerini varır bulur ellerim
<end>

<start>
Amelenin alınteri kıvrılıp
Da dolansa kulağına patronun
<end>

<start>
Kanağacı Yeşilçiçeği Tevhit_
kuşu denektaşı aşı yokuşu
<end>

<start>
Sabrın bittiği yerde
El değmemiş o sabır
<end>

<start>
Atılacak bir sonraki adım ka_
dar güzeldir sessiz  tek gece bile
<end>

<start>
Daha uca götürülmeli ki poli_
mini atınca insan da var demeli
<end>

<start>
Tozan Alkan (?)  çevirisi ile;
Kulak verin sözlerime iyice,
Herkes öldürebilir sevdiğini
Kimi bir bakışıyla yapar bunu,
Kimi dalkavukça sözlerle,
Korkaklar öpücük ile öldürür,
Yürekliler kılıç darbeleriyle!
Kimi gençken öldürür sevdiğini
Kimileri yaşlı iken öldürür; 
Şehvetli ellerle öldürür kimi
Kimi altından ellerle öldürür; 
Merhametli kişi bıçak kullanır
Çünkü bıçakla ölen çabuk soğur.
Kimi aşk kısadır, kimi uzundur,
Kimi satar kimi de satın alır; 
Kimi gözyaşı döker öldürürken,
Kimi kılı kıpırdamadan öldürür; 
Herkes öldürebilir sevdiğini
Ama herkes öldürdü diye ölmez.
Özdemir Asaf (?)  çevirisi ile;
Her insan öldürür gene de sevdiğini
Bu böyle bilinsin herkes tarafından,
Kiminin ters bakışından gelir ölüm,
Kiminin iltifatından,
Korkağın öpücüğünden,
Cesurun kılıcından!
Kimisi aşkını gençlikte öldürür,
Yaşını başını almışken kimi; 
Biri Şehvet'in elleriyle boğazlar,
Birinin altındır elleri,
Yumuşak kalpli bıçak kullanır
Çünkü ceset soğur hemen.
Kimi pek az sever, kimi derinden,
Biri müşteridir, diğeri satıcı; 
Kimi vardır, gözyaşlarıyla bitirir işi,
Kiminden ne bir ah, ne bir figan:
Çünkü her insan öldürür sevdiğini,
Gene de ölmez insan.
Orjinali:
Yet each man kills the thing he loves
By each let this be heard,
Some do it with a bitter look,
Some with a flattering word,
The coward does it with a kiss,
The brave man with a sword!
Some kill their love when they are young,
And some when they are old; 
Some strangle with the hands of Lust,
Some with the hands of Gold:
The kindest use a knife, because
The dead so soon grow cold.
Some love too little, some too long,
Some sell, and others buy; 
Some do the deed with many tears,
And some without a sigh:
For each man kills the thing he loves,
Yet each man does not die.
<end>

<start>
Kulak verin sözlerime iyice,
Herkes öldürebilir sevdiğini
Kimi bir bakışıyla yapar bunu,
Kimi dalkavukça sözlerle,
Korkaklar öpücük ile öldürür,
Yürekliler kılıç darbeleriyle!
Kimi gençken öldürür sevdiğini
Kimileri yaşlı iken öldürür; 
Şehvetli ellerle öldürür kimi
Kimi altından ellerle öldürür; 
Merhametli kişi bıçak kullanır
Çünkü bıçakla ölen çabuk soğur.
Kimi aşk kısadır, kimi uzundur,
Kimi satar kimi de satın alır; 
Kimi gözyaşı döker öldürürken,
Kimi kılı kıpırdamadan öldürür; 
Herkes öldürebilir sevdiğini
Ama herkes öldürdü diye ölmez.
(…)
Yasaların yargısı doğru mudur
Ya da yanlış mıdır bunu bilemem; 
Bildiğim tek şey bu hapishanede
Demir gibi sağlamdır tüm duvarlar,
Bir yıl kadar uzundur her geçen gün
Yıl bitmek bilmez, uzadıkça uzar.
Kabil'in Habil'i öldürdüğü
Günden beri hiç dinmedi acılar
Çünkü insanların insanlar için
Koymuş olduğu bütün yasalar
Tıpkı adaletsiz bir kalbur gibi
Taneyi eleyip samanı tutar.
Bildiğim başka bir şey daha var
-Ki bilmeli benim gibi herkes de-
İnsanın kardeşlerine ettiğini
İsa Efendimiz görmesin diye
Utanç tuğlalarıyla, parmaklıklarla
Örüldü yapılan her hapishane.
Parmaklıklar güneşi engelledi,
Kararttılar tatlı ay ışığını,
Cehennemi böyle ört bas ettiler
Yaptıkları bütün iğrenç şeyleri
İnsanoğlundan, tanrının oğlundan
Gizlemeyi ustaca başardılar.
Zehirli otlar gibi kötülükler
Büyür hapishanenin havasında,
Yok olur burada harcanıp gider
İyi olan ne varsa insanda:
Kapıyı tutar soluk bir keder
Umutsuzluk bekçiliğini yapar.
(…)
Çeviri: Tozan ALKAN
<end>

<start>
Yet each man kills the thing he loves
  By each let this be heard,
Some do it with a bitter look,
  Some with a flattering word,
The coward does it with a kiss,
  The brave man with a sword!
Some kill their love when they are young,
  And some when they are old;
Some strangle with the hands of Lust,
  Some with the hands of Gold:
The kindest use a knife, because
  The dead so soon grow cold.
Some love too little, some too long,
  Some sell, and others buy;
Some do the deed with many tears,
  And some without a sigh:
For each man kills the thing he loves,
  Yet each man does not die.
<end>

<start>
Requiescat 
O çok yakında, yavaşça yürü 
O burada, altında karın 
Usulca konuş, büyüdüğünü 
Duyabilir papatyaların
Altın sarısı o parlak saçlar 
Hastalıktan sararmış solmuş 
O körpecik o küçücük şey 
Toza toprağa belenmiş
Kar gibi ak, hem benziyor zambağa 
Öylesine güzel öylesine hoş 
Bir kadın olduğunun farkına 
Varmadan büyüyüp serpilmiş
Bir tabut tahtası, ve ağır bir taş 
Düşmüş göğsünün üzerine 
Kalbim daha fazla dayanamaz 
O ölmüş öylece yatıyor yerde
Duyamaz artık, huzur içinde yatsın, 
Duyamaz şiirlerimi şarkılarımı 
Gömüldü kaldı burada hayatım 
Yığın üzerime kara toprağı
<end>

<start>
Yazamam hiç bir önsözü görkemle
Bir başlangıç gibi şiirime; 
Bir şairden bir şiire
Kalkışırdım söylemeye.
Çünkü bu düşen petaller içinde
Biri sana güzel gözükse,
Sürükler o yerleşinceye dek
Aşk onu saçının üstüne.
Ve rüzgâr ve kış sertleştirdiğinde
Bütün aşksız ülkeleri,
O fısıldar bahçeyi,
Senin anlayacağın gibi.
<end>

<start>
Adı nedir bilinmez bir şey çekilip gider,
beklenmedik bir anda yeşilliğinden parkın; 
Duyulur pencereye durunca daha yakın,
ve suskunluk olunca. Israrcı, güçlü öter,
ağaçlıklar içinden şakır bir yağmurkuşu,
mübarek Jerome’yi çağrıştırarak akla:
Yükselir yoğunlukla, nasıl da, sağanakla
dinlenecek bu sesten yalnızlık ile coşku.
Duvarları salonun ve yağlı boya tablolar
işitmek istemezler sanki çekilip geri 
diyeceklerimize etmezler müsaade.
Öğleden sonraların belirsiz ışıkları
yansıdığında ölgün halılar üzerinde
insan çocukken ancak böyle korkuyla dolar.
Çeviri: Osman TUĞLU
<end>

<start>
Yapraklar düşmede bilinmez nerden,
Gökkubbede uzak bahçeler bozulmuş sanki
Yapraklar düşmede gönülsüz
Ve geceler ağır dünyamız kopmuş gibi yıldızlardan
Kaymada yalnızlığa
Hepimiz düşmedeyiz, şu gördüğün el düşüyor
Nereye baksan hep o düşüş
Ama biri var ki bu düşenleri tutuyor yumuşak ve sonsuz.
<end>

<start>
Sen kollarıma asla gelmemiş sevgili, 
sen yitirilmiş olan daha başından, 
senin hangi şarkılar gider hoşuna
hiç öğrenemedim. Vaz geçtim ben seni
gelecek anın kabaran dalgaları içinde 
tanımaya çabalamaktan. İçimdeki 
tüm uçsuz bucaksız imgeler - - çok uzaktaki
derinliğine hissedilen peyzaj, 
şehirler, kuleler, köprüler ve patikaların tahmin-
edimedik dönemeçleri 
ve şu bir vakitler nabzı tanrıların hayatıyla atan 
kudretli topraklar - -
tümü,  beni her zaman atlatan seni 
anlamlandırmak için içimden yükselirler.
Sen, sevgili, daima hasretle seyrettiğim
bahçelersin sen. Bir kır evinde
açık bir pencere - -, ve sen daha yeni
atmışsın adımını dışarı, dalgın düşünceli
karşılamak için beni. Rast gele geçtiğim sokaklar, - -
sen onlarda az önce yürümüş ve gözden kaybolmuşsun.
Ve bazen, bir dükkanda, aynalar hala sersemlemiş
olurlardı senin orada bulunmuş olmandan, irkilmiş 
geri verirlerdi benim çok ani hayalimi.Kim bilir? belki de 
aynı kuş yankılanıyordu içimizden ikimizin de
ayrı ayrı, dün akşam.
Osman TUĞLU
<end>

<start>
Budur benim çabam, bu: 
adanmak özlem çekerek
dolaşmaya günler boyu.
Güçlenip genişlemek derken, 
binlerce kök salarak
kavramak hayatı derinden-
ve ortasından geçerek acının 
olgunlaşmak hayatın ta ötesinde
ta ötesinde zamanın! ..
<end>

<start>
Kim ağlarsa şimdi dünyada bir yerde, 
nedensiz ağlarsa dünyada, 
bana ağlar.
Kim gülerse şimdi bir yerde geceleyin, 
nedensiz gülerse geceleyin, 
bana güler.
Kim giderse şimdi dünyada bir yere, 
nedensiz giderse dünyada, 
bana gider.
Kim ölürse şimdi dünyada bir yerde, 
nedensiz ölürse dünyada, 
bana bakar.
<end>

<start>
Tanrım: Vakit tamam.Yaz çok muhteşemdi. 
Yay gölgeni güneşli saatler üzre, 
Ve tarlalara sal rüzgarları şimdi.
Son meyvalara dolgunlaşmayı buyur; 
Bağışlayıp güneyden iki gün daha, 
Yönelt kendilerini olgunlaşmağa 
Sert şaraptaki son tadın izini sür.
Hâlâ ev kurmayan kurmaz bundan gayrı. 
Yapyalnızdır hep, yalnız kalan bir kere, 
Kalkar, okur, mektup yazar uzun süre 
Yollarda huzursuz aşağı yukarı 
Dolaşır, yapraklar dökülürken yere.
Çeviren: Dr Osman Tuğlu
<end>

<start>
Beyaz ipekler giyinen biri, 
uyanamadığının farkına varıyor; 
Uyanmış gerçeklikten ve kafası karışmış çünkü. 
Ürkmüş kaçıyor bu yüzden düşlere ve duruyor bahçelerde, 
bir başına kara bahçelerde. Şenlik uzakta. 
Işık belli belirsiz. 
Gece soğuk ve sokuluyor çepeçevre yanına. 
Ve soruyor kendisine doğru yönelen bir kadına. 
‘’ Sen gece misin? ’’ 
Gülüyor o. 
Ve adam utanıyor beyaz elbiselerinden o an. 
Ve uzaklarda yapayalnız kollarında olmak istiyor onun. 
Eksiksiz kollarında.
Reiner Maria RİLKE 
Çeviri: Osman TUĞLU
<end>

<start>
Rahmet kırların çözülen bozunu
kapladı aniden. Bitti meşakkat.
Küçük dereler değiştirdi telaffuzunu.
Dokundu, belli belirsiz, şefkat,
 
dünyaya derinliğinden uzayın.
Doğuşlarına ait umulmadık bir eda
görüyorsun kurumuş ağaçlarda
patikalar boyunca arazide uzayan.
 
Reiner Maria RİLKE
Çeviri: Osman TUĞLU
<end>

<start>
İşte pencerem. Az önce 
ne kadar da hafif uyandım. 
Yüzdüğümü sandım. 
Nerede başlıyor gece, 
Nerede son buluyor yaşantım?
Bir kristalin derinlikleri gibi şeffaf, 
dilsiz, karanlık, 
ben’im diyebilirdim dört bir taraf, 
çevremi saran tüm varlık.
İçime sığdırabilirim yıldızları bile; 
kalbim büyük görünüyor o kadar; 
öylesi bir keyifle 
benden izin istiyor tekrar
galiba o sevmeye başladığım, 
o tutunmaya başladığım kişi için. 
Bakıyor bana yazgım, 
yabancılığıyla asla bilinmezin.
Uzanan ben miyim bu 
sonsuzluğun altında, 
ki çayır gibi hoş kokulu 
ileri geri salınmakta,
hem sesleniyor hem korkak, 
duyulur diye seslenişleri, 
bir başkasında boğulmak 
onun kaderi.
Reiner Marie RİLKE 
Çeviren: Osman TUĞLU
<end>

<start>
Hayatımı genişleyen halkalar içre yaşarım ben, 
nesneler üzre açılan birim birim.
Sonuncuyu, belki, başarmak gelmez elimden; 
fakat denemek isterim.
dönerim çevresinde Tanrı'nın, o eski kulenin gece gündüz
dönerim binlerce senedir; 
doğanmıyım ben, fırtına mı, bilmem henüz, 
yoksa bir büyük şarkı mıyım nedir...
<end>

<start>
Ruhumu nasıl tutacağım ki
etmeyecek ruhuna temas? 
Ötendeki şeylere nasıl aşırtacağım onu senden? 
Arzuluyorum, onu, karanlıkta kayıp herhangi
bir şeyle, ah, senin derinliklerin titrerken
birlikte titremeyecek, yabancı, sessiz 
bir yerde barındırmayı ben.
Fakat alır bizi beraberce, bir yay,
Yek ses veren bir yay gibi iki telinde,
bize, sana ve bana temas eden her şey.
Bizim gerildiğimiz hangi çalgı? 
Ve tutuyor hangi çalgıcı bizi elinde? 
Ah, tatlı şarkı.
Çeviri: Osman TUĞLU
<end>

<start>
Yalnızlık benzer bir yağmura. 
Yükselir denizden akşamlara; 
çıkar göklere, o ırak ve ücra 
ovalardan her zaman ki yerine. 
Ve dökülür gökten şehrin üzerine.
Tüm sokakların yüzü sabaha çevrilirken, 
bir şey bulamamış bedenler 
birbirilerinden hüsranla ve mutsuz ayrılırken; 
biri diğerinden nefret edenler 
bir yatakta beraber uyumaya mecbur kalırken 
aradaki o saatlere yağar:
Yalnızlık sonra ırmaklarla akar.
Çeviri: Osman Tuğlu
<end>

<start>
Derhal fark edilen Melek, o yüce erk, 
Daha gizlendiği yere girdiği gibi 
tertemiz, alev alev ve dikilerek- 
Yalvardı bırakıp da her bir talebi
Yol şaşkını bir tacir olarak kalmasına izin 
Verilsin diye, eskiden neydiyse öyle; 
Okuyamazdı o, böylesi sözün 
Fazla gelirdi bir âlime bile.
Fakat Melek ona yazılı sayfasını 
Buyurganca gösteriyor, gösteriyordu, 
Tekrar ediyordu ısrarla: Oku.
Okudu o: Melek, önüne eğdi kafasını. 
Okuyandı artık o andan itibaren 
Ve bilendi ve uyandı ve hüküm veren.
Çeviri: Osman TUĞLU
<end>

<start>
Tanrım: zamanıdır şimdi. Yaz çok müthişti.
Güneş saatinin üstüne bırak gölgeni,
ve estir tarlaların yellerini.
Emret son meyvelere olgunlaşmayı; 
güneysi iki gün daha ver onlara,
davet et onları tamamlanmaya
ve devam ettir ağır şarabın son tadını.
Şimdi yuvası olmayanlar, kuramayacaklar bundan sonra.
Şimdi yalnız olanlar, daha bir hayli yalnız kalacaklar,
bakacaklar, okuyacaklar, uzun mektuplar yazacaklar
ve caddede bir aşağı bir yukarı huzursuzca
dolanacaklar, sürüklenirken yapraklar.
Rainer Maria Rilke (1875-1927) 
Çeviren: İsmail Haydar Aksoy
__________________________________________________
Herbsttag
Herr: es ist Zeit. Der Sommer war sehr groß.
Leg deinen Schatten auf die Sonnenuhren,
und auf den Fluren laß die Winde los.
Befiel den letzten Früchten voll zu sein; 
gib ihnen noch zwei südlichere Tage,
dränge sie zur Vollendung hin und jage
die letzte Süße in den schweren Wein.
Wer jetzt kein Haus hat, baut sich keines mehr.
Wer jetzt allein ist, wird es lange bleiben,
wird wachen, lesen, lange Briefe schreiben
und wird in den Alleen hin und her
unruhig wandern, wenn die Blätter treiben.
<end>

<start>
Hayatımı genişleyen halkalar içre yaşarım ben, 
nesneler üzre açılan birim birim.
Sonuncuyu, belki, başarmak gelmez elimden; 
fakat denemek isterim.
dönerim çevresinde Tanrı'nın, o eski kulenin gece gündüz
dönerim binlerce senedir; 
doğanmıyım ben, fırtına mı, bilmem henüz, 
yoksa bir büyük şarkı mıyım nedir...
<end>

<start>
Akşam kitabımdır benim. Şam ipeği 
kaplamasıyla etrafa ışıltılar saçar, 
mor kırmızı kapağı; 
sakin ellerim, altın tokasını telaşsız açar.
İlk sayfasını okur, samimi havasında 
olurum keyifli, memnun, 
sesim biraz kısılır ikinci sayfasında, 
çoktan düşteyimdir üçüncü sayfasında onun.
Çeviri: Osman TUĞLU
<end>

<start>
Yatıyor.yüz hatları sert  yastıkta
solgun ve yadsır gibi durmakta, 
dünya ve dünya üstüne tüm bilinen
onun duyularından koparak
ilgisiz yıla tekrar çekildiğinden.
Bilmiyorlardı onu yaşarken görenler
bütün bunlarla arasında nice birlik var; 
evet, bu derinlikler, bu çimenler
ve bu sular y ü z ü y d ü onun, bunlar.
Ah evet, onun yüzüydü bütün uzaklar da
onu hala isteyen, onu hala arayan; 
maskesiyse, ürküp can çekişen orda, 
narin ve açık, yarılan beir meyve sanki
havada çürüyüp duran.
<end>

<start>
Again and again, however we know the landscape of love
and the little churchyard there, with its sorrowing names,
and the frighteningly silent abyss into which the others
fall: again and again the two of us walk out together
under the ancient trees, lie down again and again
among the flowers, face to face with the sky.
Translated by Stephen Mitchell
<end>

<start>
Biliyorsun, sıyrılacağım usulcacık 
gürültücü yığından ben, 
haberdar olayım ilk rengi uçuk 
yıldızların meşeler üzerinde tomurcuk 
açtığından ben.
Solgun akşam kırlarında 
nadiren ayak basacak bir yer 
veriyor yürümek istediğim patika. 
Ve bir düş yok bu düşten başka: 
Geliyorsun beraber.
Çeviri: Osman TUĞLU
<end>

<start>
Kurşunî yapraklar altında çıktı yukarlara 
kurşunî hep ve zeytinliklere karışırcasına; 
toza belenmiş alnını gömdü sonra 
kızgın elinin tozluluğuna.
Hepsinden sonra bu. İşte buydu sonu. 
Gözlerim körleşirken gitmeliyim ben; 
neden istiyorsun bunu, var olduğunu 
neden söyliyeyim, seni artık bulamazken.
Artık bulamıyorum seni bende, hayır. 
Başkalarında da. Bu taşta da yoksun sen. 
Artık bulamıyorum seni. Yalnızım ben.
Bütün insanlığın acısıyla yalnızım, 
onu seninle hafifletmek için omuzlamıştım; 
oysa yoksun, adsız utanç, sen...
Sonradan anlatıldı: “Bir melek geldi derken...”
Ne meleği? Ah geceydi gelen 
ağaçlarda yaprakları ilgisizce kımıldatarak. 
Havarilerse düşlerinde sıçradılar ancak. 
Ne meleği? Ah geceydi gelen.
Görülmemiş bir gece değildi gelen gece; 
onun gibi yüzlercesi geçip gider. 
Sonra köpekler uyur, taşlar durur öylece. 
Ah yaslı bir gece, ah herhangi bir gece 
tekrar sabahın olmasını bekleyen.
Melekler böyle yakaranlara gelmez çünkü, 
geceler genişlemez bunların çevresinde. 
Kendini kaybedenleri her şey bırakır yüzüstü; 
babalar onları terkederler, 
kapanır onlara analar rahmi de.
(Çev: A.Turan Oflazoğlu)
<end>

<start>
Sonsuz özdeyişlerden yükselirler
Sonlu eylemler zayıf çeşmeler gibi, 
Vaktinde ve titreyerek eğilirler.
Bizde her zaman sessiz duranlar oysa, 
Mutlu güçlerimiz, gösterirler
Kendilerini bu dans eden gözyaşlarında.
<end>

<start>
Her ne kadar tanımışsak da tekrar tekrar aşkın arazisini, 
yaslı isimleriyle küçük kilise mezarlığını
ve başkalarının içinde sona erdiği 
korkunç biçimde dil ağız vermeyen dağ geçidini, 
çıkar dolaşırız yine de tekrar tekrar yaşlı ağaçlar altında ikimiz, 
tekrar tekrar yatarız gökyüzüne karşı çiçekler arasında.
Çeviri: Osman TUĞLU
<end>

<start>
Uzun saçlarının içinde yatarlar ve kahverengi yüzler 
çok önceden kendi içlerine çekildiler. 
Sanki çok büyük bir uzaklığın önündeymiş gibi, kapalı gözler. 
İskeletler, ağızlar, çiçekler. Ağızların içinde, 
cep satrancının adamları gibi sıra sıra dizilmiş parlak dişler. 
Ve çiçekler, sarı inciler, narin kemikler, 
eller ve gömlekler, buruşmuş kalbin üstünde 
çürüyen yün bez. Fakat orada, altında 
o yüzüklerin, altında muskaların ve mücevherlerin 
ve mavi gözler gibi kıymetli taşların (hatıraları aşıkların) , 
hâla ortadadır cinsiyeti sessiz yeraltı türbesinin, 
çiçek petalleriyle dolmuş kemerli çatısına kadar. 
Ve tekrar sarı inciler, gevşetilmiş ve dağıtılmış, 
kendilerine ait ateşe verilmiş kilden kaplar üzerinde 
bir zamanlar boyanmış portreler, parfüm kavanozlarının 
çiçekler gibi kokan yeşil parçaları, ve imajları 
mihraplarının üzerinde oturan küçük ev-halkı tanrılarının: 
kendinden geçmiş tanrılarla cariye-cennetleri. 
Kırılmış elbise kemerleri, yeşim taşından oyulmuş bokböcekleri, 
muazzam cinsel organları olan küçük heykeller, 
gülen bir ağız, danseden kızlar, koşucular, 
küçük yaylara benzeyen altın tokalar 
kuş avlamak için kullanılan-ve hayvan şekilli nazarlıklar, 
süslü bıçaklar ve kaşıklar, uzun iğneler, 
yuvarlak açık kırmızı renkli bir kırık çömlek parçası üzerinde 
bir at takımının ayakta duran bükülmeyen bacakları 
girilecek bir yerin üzerindeki karanlık yazıt gibi. 
Ve tekrar çiçekler, birbirinden uzağa yuvarlanmış inciler, 
yan tarafları parlayan küçük yaldızlı bir lîr; 
çiseleyen yağmur gibi düşen duvakların arasında 
sanki ayakkabının krizalitinden dışarı tırmanmış gibi: 
zarif solgun kelebeği ayak bileğinin.
Ve böylece yatarlar, gerekli şeylerle dolu ağzına kadar, 
pahalı şeyler, mücevherler, oyuncaklar, kaplar ve kacaklar, 
kırık incik boncuk (ne kadar çoğu içine düşmüş onların!) 
ve kararırlar bir nehrin dibi kararırmış gibi.
Çünkü nehir yataklarıydı onlar birzamanlar, 
ve üzerlerinde kısa, aceleci dalgalar 
(herbiri kendini daha fazla uzatmak isteyerek, her zaman) 
sayısız delikanlının cesetlerini sürükledi; 
ve içlerinde büyümüş adamların akıntıları kükredi. 
Ve bazen oğlan çocukları ileri fırlarlardı 
çocukluk dağlarından, aşağı inerlerdi çekingen akarsularla 
ve oynarlardı nehrin dibinde ne buldularsa, 
dik yokuş bilinçlerini yakalayıncaya kadar:
Sonra doldurdular, açık, sığ suyla, 
bu geniş kanalın bütün genişliğini ve koydular 
derinliklerde dönen küçük girdapları, 
ve aynaladılar yeşil kıyıları ilk kez 
ve uzaktan seslenmelerini kuşların —, gökte, o sırada 
yıldızlı geceleri bir başka, daha tatlı ülkenin 
çiçek açtı üzerlerinde onların ve kapanmayacaktı hiçbir zaman.
Rainer Maria Rilke
(Çev: Vehbi Taşar)
<end>

<start>
Sensin benim bulduğum bütün bu şeylerde, 
Bu sevgiyle, kardeşçe bağlandıklarımda; 
Tohum gibi güçlenirsin daracık yerde, 
Büyükteyse büyüksün, bakarım da.
İnanılmaz oyunu bu güçlerin işte, 
Öyle işlerler aktıkları yerde ki: 
Köklerde büyürken azalır gövdelerde
Ve dirilirler ağaç tepelerinde sanki.
<end>

<start>
İlkçağ esintisi denizden, 
deniz yeli geceleyin: 
kimseye değil bu gelişin; 
uyanık bekleyen
anlamak zorundadır
sana dayanacak: 
ilkçağ esintisi denizden
en eski kaya için, ancak
onun için esen, 
saf uzayı parçalayarak
taa uzaklardan gelen...
Nasıl duyar, filizlenen
bir incir ağacı seni
yücelerde ay ışırken.
<end>

<start>
O daimi parmaklıklardan öyle bıktı ki,
hiçbir şey barındıramıyordu bakışı.
Sanki binlerce parmaklık vardı.
Ve parmaklıkların ötesinde dünya yoktu.
Güçlü esnek adımların atılımıyla
küçücük çemberler çizmesi,
büyük bir istencin felçli gibi durduğu
merkezin etrafında kudret dansı gibiydi.
Yalnızca bazen gözbebeklerinin perdeleri
kalkardı sessizce. Gergin tutuk kaslar arasından
akan bir görüntü girerdi içeri,
dalardı yüreğine ve yiter giderdi.
Rainer Maria Rilke (1875-1927)
Çeviren: İsmail Haydar Aksoy
_____________________________________________
DER PANTHER
(Im Jardin des Plantes, Paris)
Sein Blick ist vom Vorübergehn der Stäbe
so müd geworden, daß er nichts mehr hält.
Ihm ist, als ob es tausend Stäbe gäbe
und hinter tausend Stäben keine Welt.
Der weiche Gang geschmeidig starker Schritte
der sich im allerkleinsten Kreise dreht,
ist wie ein Tanz von Kraft um eine Mitte,
in der betäubt ein großer Wille steht.
Nur manchmal schiebt der Vorhang der Pupille
sich lautlos auf -. Dann geht ein Bild hinein,
geht durch der Glieder angespannte Stille -
und hört im Herzen auf zu sein.
<end>

<start>
Ben bir baharda ölmek isterim, 
Yeni yaşam halkası döndüğü zaman.
Yaprakların sarardığı bir zamanda değil, 
Değil, toprağın yorgun olduğu bir anda.
Değil, bir işte başarıya ulaşıldığı zaman, 
Parıldayan gözler kapandığında.
Çeviri: Meneviş Köylü
<end>

<start>
Afsunlu şey: nasıl seçilen iki sözcük hiç 
senin bedenin kıpırdanırken içinde titreşen 
katıksız uyağın armonisine erişebilir? 
Alınından dal ve lîr tırmanır,
ve yüzünün her tarafı benzetmelerle geçer 
aşk şarkıları arasından, sözleri bir gülün 
taç yaprakları kadar hafif, kitabını bir yana atmış 
birisinin yüzünde dinlenen ve gözlerini kapatmış:
seni görmek için: sanki her bir ayak tüfek gibi 
sıçramalarla yüklenmiş, fakat ateş etmeden, senin 
boynun başını tutarken kıpırtısız, dinleyerek: sanki,
ayırılmış bir yerde yüzerken, 
bir kız, yaprakların hışırtısını duyar, ve dönüp bakar: 
orman gölcüğü yüzüne yansımış.
Rainer Maria Rilke
Türkçeye Çeviren: Vehbi Taşar
<end>

<start>
Yalnızlık bir yağmura benzer, 
Yükselir akşamlara denizlerden 
Uzak, ıssız ovalardan eser, 
Ağar gider göklere, her zaman göklerdedir 
Ve kentin üstüne göklerden düşer.
Erselik saatlerde yağar yere 
Yüzlerini sabaha döndürünce sokaklar, 
Umduğunu bulamamış, üzgün yaslı 
Ayrılınca birbirinden gövdeler; 
Ve insanlar karşılıklı nefretler içinde 
Yatarken aynı yatakta yan yana:
Akar, akar yalnızlık ırmaklarca.
Türkçesi: Behçet Necatigil
<end>

<start>
İtiraf et, -düşlediğin bir ilkbahardı,
aydınlık ideallerle dolu bir dünya,
o zamanlar yaşamın parıltılar saçan kupasında
gençliğin henüz köpüren iksiri vardı.
Zavallı yüreğim! Sen kaçırdın mutluluğunu,
Kasvetli günler gelmekte,-ve de- geçmekte…
ve şimdi itiraf etmek istemiyor musun sen de,
düşlediğinin bir ilkbahar olduğunu?
Çev.:Ahmet Cemal
<end>

<start>
ömrüme zarar veren erkekler sevdim
cam kırıklarıyla sundular bana tenlerini
seviştikçe çoğalan ellerine inandım
uzun...çok uzun ayrılıklardan sonra
sabırsız bir çarmıh gibi açılan kollarına
çarmıh sarmaşığıydım usul usul dolandım
bana nazlı ölümler
korsan ürpertiler bana
bana aklı çelinmiş geceler kaldı
ömrüme zarar veren şiirler sevdim
aşka ait bir damar kesilmiş gibi
kızıl atlar boşandı içimin aynasından
kanadım sözlerde gözlerde pıhtılandım
infilaktı ihtilaldi laneti üstümeydi
sözlerin yalanından yılanından gözlerin
bana düş bana gizem
bana zehir zakkum zamanlar kaldı
ömrüme zarar veren şehirler sevdim
yıkılmayı sevdim hep o enkaz halimi
bir depremi tek başıma karşılayabilmek için
boşaltılmış şehirleri bekledim
harçsız kuleler örüp kaldırım taşlarından
gençliğimi felaket müjdesinde denedim
bana çığ bana boran
ve umarsız aysarı
ah! bunca zararına sevmenin
neresinden dönsem geçmiş zamandı
<end>

<start>
daha çok sever miydim uçmasını bilseydin
babamsın ah keklik burcu bir talan! 
ekinler sararırken doğdun mühim bilgidir
on kardeşin küçüğü ölüleri saymazsam
yıkandın tuzlandın kundaklandın sıkıca
orak sıcaklarında bir pembe oğlan
evlerin önünde küçük bir hayat
kımıl kımıl dipdiri çiltenler karıncalar
ve toprak dediğin cana musallat
yalnızlığın çocuklara kadar indiği
eflatun akşamların uçbeyi babam
faydasız kamışlardan kurduğun ordu
kurtlarla savaşmaya sensin gidecek
sensin gidecek yüz koyunun peşine
vadiler öyle derin ovalar öyle geniş
üstelik Türkçe bilir yankı dağları
bir çağırsan Allah’ı bin kere ses verecek
yatıya kalan yağmurlar yüzünden hep
ıslak döşeğinde revir iniltileri
inanmak nice yanıldıktan sonra kendine
buğdayların birliğine hamur teknelerine
inanmak yedisinde sorusuz
onunda beter mahmuzları kuşanıp
şahlanan bir yanıtla on beşinde
inanmak sonsuz’un hiç’e erdiği değil
bulutlar hamamda kadınlar gibi oynak
sarı tüyler pazenler insan kamaşabilir
kitapların zifiri ferahlığı yok henüz
henüz dünya harflerden yaratılmış da değil
kara lastik pilli fener pazar ekmeği
sevinç bir taşa beş erik atan ağaçtır
ve bayramlar ağız tadıdır ama
mezar üstlerinden toplanan şekerlerin
azabı uzun sürer duası yapılmazsa
bir kere bisiklete binmiştin babam
yukarıdan görmüştün köyün bulutlarını
ama nasıl üzer bu hafiflik uyanınca
darası alınmış yaşamlardır rüyalar
rüyalar defter kalem
gerçekler kum masası
parmağınla yaz öğren önce yoksul olduğunu
sonra insan olduğunu bütün acılarla akran
tohum serp su taşı dağarındaki çöle
emek israf değildir harcan da harcan
insan olmak yetmiyor insanı anlamaya
sızmak gerek o çürük hartamalardan
götürdüğün tavuklarla birlikte
soluk benzin öğretmene armağan
ey sesleri semirmiş yağız alfabe! 
babam yeniden büyür mü oralarda
buralarda şehirli kızlar gibi bunalsam
biliyorum tilkiler pusar geceye
ıtır ve çığlık olur evlerin dili
cinai bir hevesle yarına aşılanan
gün gibi biliyorum bende devam ettiğini
fiğleri ellerimle derer ellerin
ey gelincik kurumlu tepelerin çakırı! 
ayaklar altından sevaba kaldırılmış
ekmekleri öptüğün dudaklarınla söyle
servetimiz yokluksa onu öveyim
davran özrüm kalmasın
soysuz kuşku güveyim
başaklar arasında kanlı bir hasat vakti
saçların şeytanın tırpanıyla kesilmiş
ne kadar sakınsan kirleniyorsun babam
sen esmer undan yapılmış değilsin ki
çağrılsan üç beş  keder bildik cin isimleri
döl ve ışkın sureleri tertemiz ezberinde
her akla kısmet midir uyanıp da ölümden
birden bire anlamak zerrecikleri
caydığın güller vardı o zaman
kargaların çalıp çalıp karnına gizlediği
yeşil taşlar mavi boncuklar vardı
sürgün içini boşaltmamıştı toydun
kendini gizlemedin kem gülüşlerden
ısırganlar kaynadı dövüldü havanlarda
ve macunlar sürünüp şerbetler içtin
inceysen dal gibiysen bu senin kabahatin
rüzgar söküp götürürken gövdeni
gördün korkuluklar daha direngen
yayık seslerinden umut telvelerinden
yavan bir gayretle topladın da kendini
ganimeti kargalarla paylaşmadın yeniden
büyüdün yüz sürerek kösnül çuhaya
battal yataklarda çalkalanıp duruldun
anların arasından fareler bakar gibi
kırlangıç yumurtası bulmuş gibi tarlada
koştun haber verecek bir aşk aradın
alnının dar çatkısı kuytular ardın sıra
cılız bacakların birbirine dolaşık
herkes kendine sanrı tende ısrarlı herkes
dizlerini kanattı kapaklandığın kadın
henüz fırsat varken masalları kınamak
ve bağırmak istedin yok mu boş bir kerevet
hayret uzlaşıyor kanımla zehrin
sesine karışan efkarın meleziyim
ateş farz kül sünnet uzayacak bu dua
ya ben baba! .. ya ben nasıl aşık olayım
yazımıza benzeyen bir yaz bulamadıkça
elişi bir karyola istiflenmiş şilteler
kav kalaylı kap kacak belki dilsiz bir radyo
vardın çattın çatallanan yollara
şehir okuldu çünkü gitmek gerekti bazen
çünkü kalmak vakıf toprağı gibi
başkasının yığını gibi sonuçsuz
çünkü sussan yazmanlara yorgunluk
konuşsan uğursuz sözün içrek obası
gittin yanan karınlarını soğuk duvarlara sürtüp
rahatladı ergen kızlar
köylü ismin yatılı bir kıyıma kayıtlı
üniforman hep yaş hep telaş
kaldırımlara kafa tutun da ne oldu
yenişmek şöyle dursun yarışmadı sokaklar
kolların dertleştiğin dereleri boğarken
eski harmanları hoyrat gezerken gölgen
yapmacık bir merakla sorsaydın üst’lerine
andıkça mı rütbe alır anılar
çarşılar sinemalar ıssız duraklar
alışmak günlere kıymaktır ilkin
sonra sonra uç verir direnmenin sancısı
sonra sonra yoksunduğun bir sicim
hiç arkadaşın olmadı sahi
bir kadın iki çocuk hayata iyi gelir
sineklikli pencere çift kenesetli saka
ara sıra bardaklara boşalan bir sürahi
uzun seferlerden kalma o bahriyeli hüzün
yüzün ince kadehlere hep yenik
değiş ki değişsin evin yazgısı
yeltenmem elbet edepten ileridir
bir  kızın babayı yazıklaması
kara sakız yakısı dindirmedi hiç
baharları hazin bir şarkı gibi nükseden
üzen ve üzerken hor gören
bileklerinin zahmetli ağrısını
demek kenetlenmiş kolları yarıp
amansız bir şevkle halaylara eklenen
demek mendil sallayan püskül sürüyen
gençliğin şimdi çaput üstüne çaput
başımızı okşasan hayrattık sana
sakalını öptürsen tövbe ve yatır
oysa şifa dağıtan dallara uzanırdın 
ve herkesten gizli severken bizi
ahlatlar gövermiş gibi keyifli
yazıdan eski bir şarkı mırıldanırdın
kimse duymazdı seni duysa da dinlemezdi
göğsünü eşeleyen evcil güvercinleri
kuğuran ve kuğururken hor gören
sadakatini üşütürlerdi
meşin gök yırtıldı eridi krallığın
onların hayli yamalı düzeninde
bir meyveye çekirdek bile olamazdın sen
sen ki hesap hanesinde eksik bir sıfır
hırsın kıt kinin seyrek hala tamamlanmadın
yaşlandıkça kısaldın hürmet dileme
ve yerini kabul et onların sözlüğünde
cüceler insan küsuratıdır
kauçuk tabanlı yas
yüklüklerin sırma boşluklarıyla
kasıklarını nemli tutan elli yaş
bütün kuyular ağzındır bağır
ve tanıklığa çağır
iri bir siğil gibi yakılmış coğrafyayı
soğumuyorsa öfkenin lavları düşün
sepilenmiş bir dilin cümleleri içine
giyindiğin meseller hangi çıplak halkındır
cansız bedenlere sarıldığında
ya da bir bedelle vurulduğunda boynun
tek başlı olmayı azımsayan mazlumlar
neden sırdaş bilirler seni
soluklan da anlat bozkırın sertliğini
düşmanla birleş ölüme karşı
çünkü enikleri gölde boğdular 
alageyikleri vurdular bir kuytuda
orman küstü dağ devrildi çağladın
şimdi neden böyle sakinsin babam
sen bu öyküleri at hırsızlarından mı çaldın
keşke hafızama kusur bulsaydım
unutsaydım keşke esaslı bir evlat gibi
ama bu yağ dikeni bu çadır bezi bu küf
senden bana miras bu ince çene
eleğime bıraktığın bir avuç kumdan
arta kalmış taneler yani hepsi bu
salkımsöğütler kadar sendenim işte
öğüdünü tuttum uzattım saçlarımı
ölürsem göğüslerimi örtsünler diye
çeyizimi barbar çalılıklara serdim
çekilecek çileye ikramdır diye
kızınım en zayıf yanınım sandın
sandın ki hep hazırım el olmaya
oysa şakaklarındaki dehşete düşen
yıldırımlara lehimli damarlarım
ışığımız söner camlarımız kurşunlanır
belki yakınlaşırız bir tehlike anında
kıstırılmışken ve sonrası yokken artık
birbirimize bakar bakar susmayız
madem huzuruna çıkılmıyor yordamsız
bir kuşun yarasından ulanırız hayata
ne mantık ne ahlak ne de şekil bilgisi
aşağılayamaz bizi canımıza kıyarken
bir başka aklın aracısıyız
ömrün kiracısıyız gideceğiz nasılsa
silinecek yeryüzünden şarkımız
serin ve yalansız mavilerle bekleyen
her baba gibi evhamla isterdin ya
bağışla oğul doğmadım sana
oğul gibi dik durdukça alkışlanan ben
ne vakit kendimi bir bıçağa önersem
acının harflerine şedde koyan bir din ki
vesvese üfledi kulaklarıma
beni senle var eden rastlantıya ürperdim
kabullendim böylece ensemdeki soluğunu
sirenler kornalar ve ıslıklar dinince
herkes içimden duyacak sur’u
devlet ahrete sahip olmadan
yağmura karışmadan güneşin kanı
aslımıza dönelim bu son alamet
kapat kapıları babam şehir eve girecek...
<end>

<start>
yoksulların çocukluk fotoğrafı az olur
hiç olmaz belki de avuntunun bez bebeği
misketler yuvarlanır yokuş aşağı
her şey masallar kadar yakınken gerçeğe
sabahları umuda yoran babalar
akşamları yarı bunak ve kambur
yokuşu sırtlanıp da gelirler eve
çok yokuşlu semtlerde yaşadık hep
derimiz de bahtımız da abanozgillerden
beş taştan biri yuvarlanır dört taşa
kız oyunu der çekilir erkekler
eğilir topaçlar ve gazoz kapakları
ölüler de yoksulluğun payandasıymış gibi
eğik yatar mezarda yokuş aşağı
ama gülümsemiştim bu yokuşa ben bir kez
ancak ilkokula başlarken çektirdiğim
ödünç yakalıklı fotoğrafımda
kuş ayaklı bir sevinçtim yokuş yukarı
bir kamyon freninden koptu yokuş aşağı
altında ben okulda fotoğrafım
avuntunun bez bebeği hiç olmadı sanırım...
<end>

<start>
az sonra uyanır kiremit rengi ova 
şeyler güne karışmak için yarışır 
tamburdan havalanır rüzgarın şiiri 
gözlerim yeter mi öte'yi okumaya 
kaldığım yerde körüm 
gittiğim yerde mahmur
ney saatleriydi eski sazlıkta 
annem güneşten önce yükselir 
ruhunu üflerdi çocuklarına 
erken mi heves ettim makamımı duymaya 
kaldığım yerde hüzzam 
gittiğim yerde mahur
cümbüşü kimseler ciddiye almaz 
nazla ağırlanırdı yaz akşamında 
çinko çatılara tohum ve alaz 
ey aşk bir kez yağdırsan olmayacaktım! 
kaldığım yerde hoyrat 
gittiğim yerde mazlum
öyle hatalar var beni mazur gösterir 
bahçelerden geçirip aklar rengimi 
üç erik ağacıyla bir kuyu arasına 
gerilmiş tellerine asar sesimi 
kaldığım yerde ölüm 
gittiğim yerde kanun
kudüm vurdu dedim ki diril ömrüm 
derin utta bendirde tefte diril 
tanrıya görünmek hiç de zor değil 
seyrediyor kendini sığ ayanalarda 
kaldığım yerde adsız 
gittiğim yerde m a l û m...
<end>

<start>
Beni dişi tavşan kalıbına dök usta 
Suskunum söyleyecek tek sözüm kalmadı 
Davalar, uluslar, haksızlıklar bir yana 
Kendini zor taşır bu uyurgezer akıntı
Usta senin ak ellerin renklerle dosttur 
Ser önüme mavileri niyet çekeyim 
Gökyüzü dediğin bazen ölü bir kuştur 
Yeter ki yolumda olduğumu bileyim
Beyazdı uykular birden kana bulandı 
Usta kan sıçradı şiir cibinliğine 
Ay ışığından gebe kaldı köy kızları 
Kim babalık edecek böyle sefil bilince
Beni anmaz usta kör noktası hayatın 
Sevdanın nefretle seyreltilmiş adıyım 
Öncesine rastladım o tirşe tufanın 
Tüm soykırımların sonrasına rastladım
Beni dişi tavşan kalıbına dök usta 
Çok üretsin çabuk olgunlaşsın çırağın...
<end>

<start>
anıtsı ve utangaç ve filizî bir ki üç...
ve durmadan bölünen çift cinsiyetli okunaksız bir şeydi hayır bir yerdi
çoğala çoğala sis mi kar mı tövbe de bir yokoluş biçimi yaşamasından
bakkallar sonrasıydı şaşırmış adamların ellerinden un akıtıp geldiği
göğün son kez denendiği o heves ham yenen hurmalardan da buruk
kireçlenip gömülmüştü üstelik defterleri korkulur güllere bulaşmasından
hazırlıksız ve uzak ve geçici bir ki üç...
bir olay kişisi mi hayır bir şeydi
her yerdeydi göstermek mümkün değil...
bir sızıyordu kapıların altından türlü koyu renklerde endişelerde
bir siliyor açık seçik izlerini var mı yok mu tövbe de bu masal zamandan
gözlere yazılmalı çünkü unutturulur seyrine sadakât gerektiren her yokluk
çünkü bir balkonun eğri büğrü kederi sözcüklerle olsun biçimlenmek istiyor
hem büyüyor sokağın yüzüne birikmiş sular sularda bir ölüyü okumasından
ağırlaşmış ve siyah ve kaç parça bir ki üç...
herkesin kendisi mi elbet bir şeydi
şemsiyelerin paltoların altında uzun...
uzun şapka tereklerinin gazetelerin arkasında geveze bir boşluk
vapurların basık salonlarında bakışan erkeklerle kızların inandığı
bir kayıp ilanı son kez nerde görülmüş bir çift göz ve boyalı bir ağız
evleri yağmurla işaretlenmiş kızlardan en az biri kalkıp gitmeli
daha büyük gün yok çünkü bir gövdenin bulutları dağıtmasından
geniş kalçalı ve toy ve ansızın bir ki üç...
dağlara teklif mi gülünç bir şeydi
<end>

<start>
ölüm ipek kanatlarıyla geliyordu
kendi halinde ateş yakmış birkaç kişi
kadın ve erkek ve belki çocuk benekli
yaklaşan bir şeyler varmışcasına ürperirdi
ve kaplanların dişlediği güneş haliyle dokunaklı
susmanın kapıağzında arınmış ahşap zamanlardır
önüsıra karanlıklar şövalyesi ve liriyle yürüyorken
ölüm ipek kanatlarıyla geldi
geniş göğüslü gül günleriydi; gül idi
yer altı ülkesinin başkentinde yasak arkadaşlar
ve fitilli kadife günleridir –açık sokaklardan gelinmişti-
ve sokulgan bir çocuk kadar temiz olan kan-
bir yaprak ayaklanmasıyla, derin iç çekişlerle
ardısıra birkaç ateş söndürüyordu –lir’ik sızılarda
ölüm ipek adımlarıyla gitti.
<end>

<start>
acının  gri saatlerinde yüzüyle gelirdi
ansızın ve kanatlarına sığındığım
bir gökyüzüydü, yangınlardan kalan
çocukluğumdu, başka şeylerim, hüznün geniş kültü
akşama ertelenmiş gülüşüyle, dokunmanın ve ölümün
arasaatlerine sızan oydu
bir şarkı nasıl bitirilmez, hangi renkler
arka yollarına yakışır hayatın
temas kuşu silinir mi sevişmenin argın tahtasında
ebced bahçesinde söz ne zaman yanılır
ve boynu vurulmuş sabahlar ve gümüş
yüzüğünün açık kapağından sızan kokusuyla
kaçınılmaz, yokluğun bedeniydi
aşkıyla gelir ve giderdi
<end>

<start>
-I-
aşkın atasözleriyle bayağılaşmış esrik dehlizler
kara gülüşün ağısı, unutkan inanış
bir ana sığınan ölüm, labyrinthos, gözler
şiir formülleri: a yoktuydu, e idi, ö! 
uyuklayan kedi mırıltılarıyla aydınlan ey! kalp
sen kısa sabah yürüyüşlerine söylenmemiş
birşeyler bıraktıydın; kim sordu
sabuklayan zihin dolambaçlarında etika
bir ova, bir nehir, bir yer adıydı: viva la vita
-II-
düz'gün anne dokusu unutulurken gömüsünde hayatın
sırdır kır sözüm yedi gök altında
gömülen büyük aile: es! çözülürdü ars
hars söner, asılır yedi askı çöldolabına
ayağımı toprağa vurduğum yerden fışkırırdı serap
a! kör ölür savaş biter. Hektor'un cenaze şöleni
'atları iyi süren'... atları... ad... atikada hayat
est! indi sin yeryüzüne, sır döküldü: feryat
-III-
görmezlerdi, göstermezdik, büyür uçlarında uçurumun
uyumsuz ölüm yasaları uydururdu atonal tanrılar
dizboyu cinayet bono kırdırır: gülüş
üşüşür diplerde, gelirdi eşkenar sevicileri
agora ve ün! tokuşturmaları ıskalayarak
gelir ve sararmış sabah buluşmalarını bulur
ne dediydin neler oldu İthaka: dur!
-IV-
aziz Jean-Luc göstermişti, ansızın kesilir sürmekte olan
uy ve uydur erdem sözüne şehvetini
yoksul akşam kırıntılarında majör dalgalar muare
yalnızgezeri götürür limansız hollandalılar müzesine
sürgit taşıyacak mısın bu zıkkım izleği
ey hakik: öl ve dağılsın kentin belleği
<end>

<start>
ölümün uzun atları götürürdü şairi
sonsuzluğun rahmine; hüznün gölgesini silerken
kendi ateşiyle dans eder gece
sarhoş bir rüzgar genişletiyor yangını
tek heceli yılgıların uçsuz güzelliğinde
alnını en son bulutun kıyısına yerleştirmiş
yitirişin kaynağına sızıyor usulca
ve ardından binlerce dize aktı toprağın gergefine
yeryüzüne erimiş insan hem var hem yoktur daima
ölmek en uzun şiirdi ölümü bilene
<end>

<start>
yalnız  bir hata mı, sarsak adımlarıyla hayatı yürür
hayat da yürür, dil ağır prangasıyla sürüklerken hayatı
kuytu bir gül yaprağına sinmiştir, ne gam
söz eksilmeseydi, yangın nereden nerelere yürür
akşam koyu bir hatadır, telafisi üzerimize yürür
gündoğumu ayrı şölen, her dilde ayrı yürür
yalnız bayancı yabancılaşmaz, alışmak ağır ölüm
ölüm gelir, her seferinde başlangıca yürür
benim bu yok edici tutkum, hep içimden yürür
bir adam kalır dışarda, yükü ömrüme yürür
kuytu bir masal, bir mermi olur, kalbime yürür
<end>

<start>
eksiltin beni hayatınızdan
gövdemden aşağı kurşun ve kalemle bir çizik atın
yalnızlığıma dönmek istiyorum bugün
ilk keşfettiğim günkü kadar bakir
ve güzelliği dokunulmamışlığıyla bitişen hüzün
hiçbir gözün yalan söylemeyeceğine inanılan bugün kadar
parlak ve katışıksız yalnızlığıma
birkaç hayat yaşadım yanıbaşınızda
herbirinize ayrı
ve ağırlığını hep eksik bulacak kadar kayırılmış zamanlara geldim
mutlaka dünyayı döndüren insana rastlayacakmışçasına
çoğaldıkça eksilen zamanlarla
parmakuçlarınıza her dokunuşumda
duydum bileklerimde aynı serinliği
şölenlerde bitkin, gecelerde uykusuz ve herhangi bir ilkçağ kadar imanlıydım
kalebent karatında sessiz ve öfkeliysem şimdi
ihtimaller içinde yırtık bir yelkenli, bir hrngame suretiysem
adımı unutarak yaslı
ve çılgınca geziniyorsam mahyalarında şaşkınlığınızın
birinizin anlamıyla hiçbirinizin anlamı arasındaki
farksızlığı anladığımdandır
hey! 
sarhoş kayalıklarda ve istasyon arkalarında tükettiniz coşkumu
kainatın altındaki bu hades ülkesinde yaşamaya mahkum oluşunuzun
kör kiniyle sevdiniz açık hayat kıldığım sevincimi
nihil humanum alinea mae est eski bir şarkının sözleriydi
vazgeçiyorum artık: eksiltin beni hayatınızdan
yalnızlığımdan  dönmek istemiyorum bugün, altımda
bir dünya
yabancım olsun size ait ne varsa
<end>

<start>
sakin bir dalganın ayakizleriyle
koyulur yola ipucu avcıları, cehennem
eskitmiş dedektifler, orospular
bir fotoğrafın koynundan yeni çıkmış aşk tazeleri
daha kimler, bir dalganın ayakizleriyle
serin salınışıyla hep bakıyordur korku
kendi güzelliğinden mahcup yolcu
zencefiller sürünmüş adettir diye
Fikriye bir Meyerhold treninden yeni inmiş
raylar boyu akıp gider ayakizleri
bir haberdir bu eskimiş akşamüstleri
ağlamaklı izler... kulaklarında
gümüş yorgunluklar taşıyan eski usul avcı
bir gülüşün peşindedir, nasılsa yerleşmiş
azgın aşkın öpüşleriyle mor dudaklı dedektif
düşüncenin tarazlanmış aynasında cinayetler
belki daha karanlık şeyler arar
orospular onda kara bir deniz edası
tazeler, her şey onda vardır diye ardından koşar
son sözler bahçesinde arkasına dönüp
sakin bir dalga; nasıl başlar yeniden
bir dalganın ayakizleri? yalnız bunu sorar
<end>

<start>
erken kalkın hanımlar, beyler
vaktidir, uzatmayın boş yere
kaç kere yazıldı kimbilir, karnaval
yeri değildir dünya, ne de sevecen
bir yatak odası. bir bok olacağı yok
kavramlar ve kavimler eritti çoktan
bu manzarayı. yetmezliğinizle avunun
siftinip gittiniz bir biçilmiş yol boyu
gitgide gidilemez bir yerden mi gidemiyorsunuz
pek mi hoşnutsunuz ikiyi hayda! aşmış yüzlerinizden
zekanızın altında bir getto mu kurdunuz yoksa
bilinemezleriniz mi ürkütüyor yoksa sizi
ölüm! sandığınız kadar soğuk mu? saklandığınız
her yerde birkaç kupür mü gizlenir
son nefesinde kendisini özleyen kimdir
neden uzun ölür her anne
ahmaklık bakaloryasını uzun eşek geçmek
aşkla otuzbir çekmek, ot içmek, ot biçmek
çok zamandır aşağılanıyor oysa. fevkalade
sağlıklı bir yasayla yönetiliyor hayatlarımız
: altta ve güneyde kalanın canı çıkarsa çıksın
cebine üç beş banknot sıkışmış kim ayırt eder
kuzeyi güneyi güneşi ve batışı
uzlaşalım o vakıt: çok yaşa zararsızlık
düzayak hayatlardan kime ne; zerzevatçıyı
ve sabun satıcısını haneye çağırın, oldu işte
üst katlardan halı silkelemek tehlikesiz
ve serbesttir oysa. mobilyalardan ve köpüklü
deterjanlardan ve su hazneli süpürgelerden ve kirtim
kirtleri yasaklayan özel harekat şubesinden kurtulmuş
bir halınız varsa eğer; hanımlar, beyler, bekleyin
aşağıdan yukarıya doğru devrim yapsınlar
yukarıdan aşağıya ırzına geçin devrimin
olmadı çekip gidin; ısrarla söylemiyorum ama
pek bir canınız çekerse: siktirip öyle gidin
bir bok yok hanımlar, beyler ve itiraf edenler
iki yüz kişi iki buçuk milyar dünyalıdan zengin
bir haftalık karıyla Microsoft'un, açlık
unutulup gider Malthus'ün geometrisine rağmen
El Debba'da akbaba gezmez aç kızların peşinde
kir pas içinde tiner çocukları bir hamam görse
akça pakça pek de güzel olurlar sanki
zannedin ki bir hamam var onlar için ve iki
kere iki etmektedir iki! gelip de görün ki
kuvarkını yitirmiş lepton kadar compressed işte
el yazması tadını ve zihin olanca akışını gömüp
manyetoları ve kıçınızı büyüten high technology
ah! gitmezseniz eğer binip günahsız atlarınıza
bu ısrar ruhumuzu yakacak, dikkatimizi. kimliğimizi
ateşe vermeden çok önce kendi kıblemizde
hayatımızı; pakça gerdanlı, kruvaze -göbekgizler-
kostümlü, manasız bakışlı, beyazlatılmış
ahlaklarıyla veled-i akçaları, kahkahalarıyla
doymamış dimağları ve yaprak sarma kuramlarıyla
başbaşa ve hükümsüz bırakmak acıtıyor canımı
borsaya sürülmüş şu piçkuruları, şu nimet budalaları
bir dünyalı zaafıyla ve kanatılmamış dudaklarıyla
canımı acıtıyor ve erteliyorum birkaç gün için gidişimi
fazla kalmış olmak ayıptır, vaktı ıskaladım, biliyorum
inliyorum gidebilmek için, öf! kaç düğüm fazla attım
pişmedim hala, büyüyemedim kızım, annem ve baba
- bir çocuğu olmak hele, yeniden üretmektir
ıcığıyla bilinen yeryüzü yaşamasını ve kışkırtır, 
soyundan geleni saklayıp koruma telaşını. - haydi
hop! toparla kendini hep güzel kadınların sevgilisi
arkada bırakacağı gözünü yaşarken derlemiş Adem
söyle k'ale alınmasa da sözünü, sana ne ala: 
gitmeden önce söylemek istediğim birkaç söz var
ve keyifle kıracağım birkaç burun kemiği, hala
<end>

<start>
dökülen geceydi, ses
dile getirişten çok nedir
gecede - ve gelen daima nadir
bulunan kimdi her gelişte
gelen yolcuydu ve ise
artık neydi yolcu olan bir vakitte
ses ne söyler ve yoksa
yok muydu hissedişte
var kime denirdi
var olan sorularına eksildikçe
sis! Dokundum, döküldü
oydu gecede
<end>

<start>
çocuktum, zamanım çoktu, ölmeyecektim
başımı kitaplara sokup yürüdüğüm yollarda
kimi Peçorin, kimi ansızın sarsılırdı iklim
hiçbir düellodan kaçmadığım o eşsiz yıllarda
babası olan herkes kadar sakin dururdum
ölüme doğru koştuğum beyaz at üstünde
Hacı Murat, Enver, D'artagnan olurdum
o masal senin, bu masal hep benim içimde
Huzur bilmez Suad'dım, Romeo pek komik
ben böyle ölmem, hiç değilse dua ile Mecnun
öğrendim sonra, aşklar trajikti kahramanlar epik
kaldırımlar evim oldu; Halide'ye değil bana vurun
tek yol devrim'di, sapa sokakta yakalandım
ne vakit arasam arzu ile hal arasında bir yer
dedemin sattığı koca evlerde gizlice yıkandım
Deniz Gezmiş Mahir Çayan devrim için öldüler
orman büyüyor, ekmek dağıldı, cinim kayıp
bir kez daha dönmek için o büyük aileye
yol karanlık, dil engel, yakınmak çok ayıp
ölsem eksik. kalsam... geç mi kaldım, ne
<end>

<start>
ve  bir düşman daha kazandım ben
incesu yeşimi kristaller düşürürken
bir sevda  ses kilimine 
sızıyordum parmakuçlarımdan, saçlarımdan fışkırıyordum
çöliçlerinden vaha yarıklarından geçtim
sırtımda araf taşları
kurşun döktüler, tütsü yaktılar giderken
kıyısız serüvenimi sürüklerken
değirmen intiharlarında
ve sözcük barikatlarında tükenen 
yunus ılığı gözlerim
yehova yeniği çizgili bir mermere dönüşürken
kapattım üstüne yedi deniz kokusunu
bütün yüzleri kapattım
kubbelerde genişleyip giderim şimdi
ten sıcaklığında buharlaşır
kıvrımlarında kaybolurum aklımın
şiddetim
simoysı mutlu gece düşlerinize
ama siz görmeyin gene de 
celile marka nefretle süngülenen
müsellesin dördüncü köşesini
söylenmemiş birşeyler kalsın lütfen
artık anlamayın beni.
<end>

<start>
umutlar mı dağıldı? yalan
benim dağılan; odaların uçbeyi
sırtımı kollayacak dört duvar ve düşmansızım
yalnızım, saklı ve kansızım
tarih yapılırken uyuyamam! yalan
uyku kuşunun kanatlarını kırdığım için uyuyamam
öğrendiğim ne varsa silbaştan
kahraman olma şansını yitirmiş bir karşı kahraman
gibilerdeyim bütün gibisizliğimle
“göllerde bu dem bir kamış olsam”
aşklar mı dağıldı? yalan
bütün güzel kadınlarla sevişme arzusudur dağılan
arkama dönmem hiç! yalan
dönemem, Hades’in kırk kapısını göremem
Daphnee, Leyla, Lili, Cynthia, Heloise, Şirin
artık kağıtlarsızım, bunu bilin
emanet hislerin neresindeyim, sim ve tortu
nasılda dolaysızmış dokunuş ve huşû
“bende Mecnûn’dan füzûn âşıklık istidadı var”
yalan! alın şu aklımı
“âşık-ı sâdık menem, Mecnûn’un ancak adı var”
düşler mi dağıldı? yalan
ömrümdür dağılan; bir siyah melek
büyük fiyakasıyla düşlerinin altında kalan
yakamda taşırdım güzellikleri – ne yanılgı – 
düşler sırlı, hayat acımasız ve gizliymiş
şimdi kuru bir göz: benim açığa çıkan
bir saat, kusursuz ve büyük bir enlem
küçümsenmiş ve kinli bir saldırgan işte zaman
“la historia me absolvere”! yalan
en çok da tarihtir düşleri sınıfta bırakan
onlar mı dağıldı ben mi büyüdüm
kâbuslarımla sevişirim artık, alnımla
yanılmak da güzel, şu gece olmasa
<end>

<start>
“Bülent’e, Nihal’e, Ayşe Sıla’ya”
yurdum, uzun gözlü akşamın yurdu
birlikte çıktığımız bütün yollarda sarsak adımlarımla
adımla kaldım tek yönlü gidişlerde
-yolunu yitirmiş bir kurtarıcının düşleri nedir ki? -
nedir ki bir Ukrayna boşluğunda çırpınmak
on birinci paralelden geçmek neyi değiştirdi
neyi değiştirdi Althusser? işte
: altmış sekizi satıyor çocuklar, büyüdüler
erdiler bir tasarım köprüsünün ne çabuk berhava olduğuna
“kardeşlik, müsavat, adalet! ” – süt kokuyor
yüzyılların ağzı, süt kokuyor Cenevreli Saatçı ve Berlin Kartalı
yurdum, Türkiye’m, gitgide büyüyor gölgelerin dansı
büyüyor kanser bilginin kalbine
kırlardan şehirlere büyüyor iktidar
çırpınıyorum Eskişehir Marşı’yla
Papa’nın ruhuyla Dört Motorlu Pamela şimdi bütün umutlar
şimdi hiçbir uçak çek! ilmiyor Küba’ya
zamanın dar kapısında düşler sıkıştı
seksen dört, ah kara kehanet! in cin
ve İncil’in satır aralarına santraller kuruldu
akdimiz eski ahitte sular ayırırdı
on iki yol açardık yoksulların yazgısına
çoktuk, haklıydık, belki azdık – ne çıkar – 
mermere dönüştükçe meydanlarda, erimeye başladık
yalnız Bakara mı kaldı; kan kan kan
bir kırmızı güldür İnsan’ın içine akan
ey bütün dağların ardındaki çok kuş; otuzlar da dağıldı
en sıkı öpüşlerle suçortağımız kaldırımlara dağıldık
yurdum! biz bu cumhuriyete yaban kaldık
<end>

<start>
Zamanın kıyısız gemisinde yanlış fotoğraflarım yoktur
Yanmış fotoğraflarım yoktur zamanın pişman gemisinde
Akşamı tırmalayan huzursuzluk bin yıl arkamdan gelir
Kim gördü? Yalnız bir fotoğrafta yanmış tek hatıra yoktur
Hatırayı elleyen bir anne kadar yorgun ve uzaktayım
Bıyıkları kendinde bir sokak kedisiyle ansızın paylaştığım
Serüvenin ellerinde cam olan –sandığım ne varsa
Beklenen dağılmanın yüzde bir yağmur gibi kırıldığı andayım
Adımdan eksilen her yerde, kendimden kalan şeylerleyim
Kimbilir kimlerle? Yüzünü bir kez dahi görmediğim
Anı diri tutan ne varsa, acızamanda yaslandığım bir asa
Bir anlam kıyımında, yüzyıla eksilmeyen sözlerleyim
Zamanın kıyısız gemisinde kaptanım ve miçom yoktur
Bilinir, dönülecek yer yoktur zamanın pişman gemisinde
Bin yıl, arkama dönsem, daha bin yıl arkamdan gelir
Kim duydu? Saklıdan kayda geçtiğim tek hatıra yoktur.
<end>

<start>
bana yorgun, yoksul akşamlar verdin
sevincinde uzadı boynum hep o bilinmez yere
dinmeyen yağmurlardı, bir bulut kesimiydi dudakların
sen mi götürdün, yoksa ben nasıl geldim o bilinmez yere
bir duman bulutuydun sen, bana isyan verdin
tenimde silinmez izler bırakarak, nehirlere nakşolmuş izler
sen değil, senden bana kalanlar mıydı sevdiğim
kokusuna sürdüğün yerlerimde şimdi, nehirlere nakşolmuş izler
son kuşlar döker kanatlarını, bana kanatlar verdin
dilsiz sözler, her biri biraz daha yalnızlığım
ve şimdi uçurumlar sığarken iki öpüş arasına
sensiz ben kime gitsem, biraz daha yalnızlığım
<end>

<start>
hatalarımızı çıkarsak geriye ne kalır hayatımızdan
dokunulmuş yerlerimizde soğuyan sevinçli yaşamlar mı
hiç solmayan çiçeği görmüş müdür hai-kai ustaları
ve dikenlerini içine büyüten bir gül kimin kanayanıdır
bir de bunu ekleyin
neden yorgun akşamları giyindik her sabah üstümüze
aktar ölçeğinde mi incelir hüzün, sarraf nezdinde mi
oluksuz bıçaklarla sevişen kaçıncıda ölür
ve kısa pantolonlu bir çocukluğun dizleri neden hep kanar
bir de bunu ekleyin
çok çocuklu analar koynunda nasıl bakir kalınır
neden yağmurlar genişletir alnımızı, güneş kaçırır
redd-i ilhak’ın dilde yoksullaşması mıdır yalnızlık
ve biz Heybeli’de her gece haklıydık
bir de bunu ekleyin
(Parçalanmış Divan’dan)
<end>

<start>
Nazlı’ya
bir  şeyi ilk defa sever gibi
ayın tutulduğu her yerde ilk ay tutulması belki
içime bir bıçak ilk kez, kan nasıl da ılık
nasıl sorardım-
ayaklarım arzan bıçak gibi delerken küreyi
bir şeyi ilk defa sever gibi
gözçukurumda ilk kitabı görmenin mürekkep izleri
Neil Armstrong’un ayak izleri bilinemezlerimizi ezerken
bilincimizi ezerken bildiklerimiz
ağır yaralı bir tetiğin akla doğru sessiz bir yolu katedişi
bir şeyi ilk defa sever gibi
uzun kahve, koyu çiğ, ince damla, bir mucize kesinliği
artık bir söz bir sözü saracak kadar yakın
ve artık uçurum mutlak
bir ses bir sesi, çocuk unicorn’u, düye ölümlü gerçeği
bir şeyi ilk defa sever gibi
tanrısızlığın kandil geceleri, yanık levhaların tarihi
gözlerin gizli, parmakuçlarında topluiğne aşkları –sırça ölüm-
anısız bir öpüşme
her tarafı sünnet bir Asyalım nasıl ezer vişneçürüğü çimenleri
bir şeyi ilk defa sever gibi
ilk defa sever gibi diri meme uçlarını, taze dilini, yoğun tenini
arzın patlayacağı fikrini sever gibi serin ve kanlı bir histe
kurşunun kağıda dokunduğu anı
bir başka sevmeyi sever gibi şaşkın, aşkın el tutuşma saatleri
<end>

<start>
Yeşim Dorman için
peki beni kim intihar etti
kim tedavülden kaldırdı böyle erken
inlerken görülmem hoşlarına gitmedi mi
bir içevurum fazla mı geldi bu sığlıkta
nasıl da dijital şimdi yakınlıklar
parlak kanatlarıyla gökyüzüne kaybolurken anka
kimse tanrıyım demesin, hepimiz sarhoş kaldık
varedene duyulan hasret gibi yoksul anda
nerde şimdi Burgonya Beyleri, Kara Şovalye
gölgeye dokunanlar nerde
böyle erken mi kesilecekti sözüm, tam da burada
ciltler dağıldı, dağıldı olmayan ne varsa
güzel sözcüklerim, Mallarme’m, Yahya’m nerde
beni de beni de beni de… intihar ettiler
dosya kapandı, katilim nerde
<end>

<start>
bir akşamüstü bütün ağaçlarını
hışırdayarak dolaştığım sokak aralarında
tutkularınıza benzeyen gözyaşlarınız
ıslattı gömleğimi
neşeyi kalkan
acıyı vurucu güç diye kullanan
siz
-sen demeyişimi bağışlar mısnız-
bakışlarınızın sarkacında titreşen heyecan
ölüm caddelerinin kıyısındaki deniz
kadar müthiş
bir o kadar tutarsız
ve inanın, dörtte dört kadınsınız
kıyı kahvelerinde Gencebay
çay kaşıklarıyla bağlanıyor Rodrigo'ya
herkesin çizdiği kendi portresidir
tahta masaya
sarhoşluğum sarhoşluğunuza doyamıyor
sarhoşluğum
sarhoşluğunuzda niyetsiz ayılmaya
ağlamamalıydınız öyle, dayanamıyorum
sarhoşken bakmamalıydınız gözlerime
ellerim ellerinize tutsak
dudaklarınız dudaklarımda ortanca
kara haberlerde genç ölümleri sayıyorum
balkonlarda kuruldu bile akşamüstü pazarları
genç kızlar yaşanmamış şarkılarda, Neveser
göbekli tüccar gülüşmeleri zehirliyor
zakkumları
-dün gece miydi Saccho ile Vanzetti'ye ağlaştığımız-
göğüslerinizde uyanmak
her sabah başka keder
hangi ufka yaslandınız gene
sesinizi tanıyamadım telefonda
biraz çarpıntılı, çokca ürkek
ocakta yemeğiniz vardı galiba
-söylemeliyim, istemesem de üzülmenizi-
kocanız her şeyi biliyor aslında
<end>

<start>
(bir acı şarkı düştü dudaklarıma
kelebeklerin kanatlarında dolaştığım gökyüzü
dindirmez oldu ağrısını gönlümün
neredeyim, nicedir burdayım, neden
tarlakuşu neden uçmaz şarkısını söylerken)
atalarımdan kaldı bana bu çehre
devlet kurup devlet yıkmış bir soydan
bu özgürlük tutkusu
bu kanatlı karınca coşkusu
yeni dünyalar aradım ben onlardan uzak
cebimde düşler ve ıtır kökleriyle koyuldum yola
nemli dudaklarda konakladım geceleri
yumruğumu bulutlara kaldırdım bulvarlarda
hırçın, inatçı ve çocuktum; umursamadım
serseri ardıç ve menekşeden gerisini
çılgınlıklardan el aldım geceleri
doldurdum avuçlarımı
uzattım
yandı avuçlarım, bir ışık yayıldı gövdeme
ve bir gece yarısı uyandığımda
pusulam yoktu yanıbaşımda
bir deniz feneri yanıp sönüyordu, ıssızdı yörem
cebimden
bir ıtır kokusu yayıldı doğaya
ölüm cininden Sisyphos’u
dolunaydan Endymion’u
ve Bobby Sands’den tarlakuşunu dinledim
cebimde
boy atmış bir ıtır vardı yalnızca
(ne dönmek isterim, ne kalmak bu yerde
ayrılıklara biçildi ömrüm, durağım yok
beni aramayın ben sandığınız bende
neredeyim, nicedir burdayım, neden
tarlakuşu neden uçmaz, şarkısını söylerken)
<end>

<start>
yüzünüz gün ışığına küskün bir serçe yavrusu kadar kimsesizdir. bunu anladığımda sizi tanımıyordum bile; ansızın çıktınız karşıma. öyle kararlı bir sessizliğiniz vardı ki, ürkekliğinize bile dokunamadım hoyrat bulup ellerimi.
boynunuzdaki ve dilinizdeki ben, gözlerinizin kuşatılmış sabah okyanusu parlayışı ve çocuk dağınıklığı ayaklarınızın uzaklığım oluyor her özleyişimde sizi.
hayır! gerçek olabileceğinize inanmadım hiç. en beyaz o gecede bile lanetli bir korkuyla kapattım gözlerimi.
dudaklarınız, yalnız dudaklarınızdı belki kudurgan bir sevinçle boğulayazdığım o an.
sizi sevmek için büyüttüğümü söyleyemem kalbimi. ne sizde var buna inanacak
genç kız coşkusu; 
ne de ben yağmurlardan kaçacak kadar yitirilmiş bulutlarıma yerinmedeyim.
vedalaşmak sizinle ve sonsuza doğru vedalaşmak istiyorum.
bir başka uyumun cehenneminde, dilime amansız yakışan sözcüklerle
yalnızım; çünkü siz varsınız!
<end>

<start>
gene mahzunuz muhip! onlar sevindi
sallantılı aşklar şakırdar yerkürenin kulağında
başarı tanrısı beton akıllara hükmünü bildirdi
Spartakus değil, işte gene Sparta kazandı
biz, büyüyen kiplerin tanrıları
“ve cümle yitikler, mağlûplar, mahzunlar”
Bir meyhaneyi bile haneye çeviremeyiz artık
ey akşamın son çocukları, sonsuz
ormanlara kaybolan okşayış ve sonrasız
sulara susayan Cravan’ların akşamı
ismiyle çağrılanların son kafilesi mi duruyor gölgenizde
şairlerin atası son defa mı bakıyor arkasına
“ruhlara tutunup dil dökmeye çalışırken Eurydice”
mülkiyetin erdemi mi çalar yakınlıkların kapısını
ey rintlerin son akşam yemeğine yetiştirilen
Karısı’nın Hırsız’ı
işte gene cumhuriyetin alfabesiyle dolanırız yenilginin kalbine
işte gene onlarsızız: Mişkin, Peçorin, belki Onyegin
ey bizi büyüten imge! ulu değil
ulur gibi eziliyor r
kardan adamların ilk a şapkası: aksan konfeksiyon
ey Ahmet’in, Arthur’un, Nazım’ın ve Baba’nın yırtıldığı an
gene yenildik muhip! onlar kazandı
bizim için yitik Dutchman’di, çok söylemiştik, uçardı
biz uçardık esrimenin bin türlüsüyle; kahvaltıda bile
o ülkeden mi gelmiştik, sevişirdik düşağacının altında
hoyrat akşamüstlerinde, Erzincan’a giderken Fahriye ve
bir yerden bir yere giderken bile sevişmenin bin türlüsüyle
zaten bizim bir yerden bir yere gitmemizin adıydı Cemal
ve Edip’di en iyi yol arkadaşı yazıyla; mektuplarımız yanlış
zarflara konulurdu ve hep topuğumuzdan vurulurduk nedense
bir hal midir yiten ve gidiş sıfır ve artık hiçbir çocuk ağız tadıyla
okuldan kaçmıyorsa, inmiştir üstümüze tam dört yüz darbe
inmiştir high-tech felci inimize
“ve cümle yitikler, mağlûplar, mahzunlar” Muhip! onların elinde
<end>

<start>
Mahmut Sezen için”
“biz buraya hiçbir yerden gelmedik”
doğrudur; kuşkusuz bir babadan, sapan camlarından belki
inanmanın ayrık her halinden, ansızın dağılan bir şeylerden
seksen beşlik babaanneden –ki anne’annesini sevenlerin yolu ayrıdır
hep – evlerden, güneşi saklı taşlıklardan, kapı aralıklarından dinlenen
Tatyos Efendi ve Neveser Kökdeş Hanımefendi’den
hele bir kadından, hele tek bir kadından, tekbir seslerinden
üç Alilere kırdırılan boynundan senin, astroloji kitaplarından
kısa pantolonlu cumhuriyet bayramlarından, tunç imgelerden
açık alınla gökyüzü avlamalardan da gelmedik
biz buraya gelmedik
“azgın itlerin kovaladığı ruhum” oh! azgın itlerle kovalanan
düşüncenin sürüklediği dipten, diptekilerden
dipsiz bir ana bocalayan yolayrımlarından
yok bir günün ilk sesleriyle sefere çıkan
yoksul sadakat bekçilerinin hazin seslerinden de gelmedik
“ben onun yanlış anlaşılmasıyım” denilmişti bir kez
belki bütün yanlış anlaşılmalardan, yetersizliğin aslolduğu yerden
Montmarte’a yel değirmeni çizenlerden, martyre’lerden: Cemil Meriç
kolsuz kahramanla soluk soluğa Abdullah Ziya
Abdullah Djevdet ve Mizancı ve Prens ve Rıza ve’den
ama hayır! jön değiliz, kese de şangırdatmadık
tek bir söz, belki hepsi onu söyledik geleli’beri
biz buraya hiçbir yerden geldik
<end>

<start>
aklımın sınırlarında dolaştım
uçuruma inmeyecek kadar temkinli miydim yoksa
yoksa sandığım kadar değil miydim? ne çok soru
kırılan sesler kırıldıkları yerde kalmıyor işte
an dokunaklı bir halden çok, hazin
olmakla aramızda nasıl da uzuyor ara
yara büyüyor aldırmazlığın kara gözlerinde
işte, ayaklarım bir iklimden diğerine duruyor
hiçbir yere, ah! bun hiçbir yere gitmiyor
ne söylememi istiyorlar, yanıldığımı mı
zamansız bir Akhilleus muyum sanki; yok
aklımın ufkundayım, görüyorum sırtlanları
iktidar ve muhalefet! yerin dibine batsın düalite
ete saplanmış bir aşk nasıl haz verir, kim bilir
kim bilir tırnakların söküldüğü kara gülüşü
dil iskelesinde karaya oturan kayık nasıl dağılır
kim bilir hazzın bütün iskeletlerinden geçtiğimi
gözüm arkada değil içerdedir. sözüm
… sözcükler, tutsaklığım benim
<end>

<start>
“Nilgün! ”
kendine kapandıkça her siyah amfora
içinden ben çıkarım anaforumla
birim ve birlik nasıl uzak benden
bir bedenden bir bedene uzanan bütün yollar çıkmaz
haz bir bedenden bir bedene niçin akmaz
işte gene kuşkularımlayım, haklıyım
çünkü ben tanrıyım. çünkü ben tanrıyım
zihnimin dokunaklı yerlerindeyim, bir siyam gülü
ölü aşkların kahkahası parmaklarımda
tütsü, ipek ve kedi tüyü
bütün kumarlarınıza oynadığım kendimle baş başa
bir karar daha veriyorum, birkaç damla siyanür
gür bir akşama asıyorum kendimi, geçerken görün
gökyüzüne en yakın yıldız bile değil, yanınızdayım
çünkü ben tanrıyım… çünkü ben tanrıyım
oysa gene kuşkularımlayım bütün tanımların aralığında
değiştiriyorum hep yerimi bir divandan bir yatağa
size sizi söylüyorum, size bizi
izi silinmiş her seste bir uyum tonu
tozlanmış yüzüm unuttuğunuz her hatıraya
içerdeyim; kapanan bütün kapıların dışında
ay büyüyor işte, ay! burada kalayım
çünkü ben buradayım, çünkü ben buradayım
<end>

<start>
u z u n  b i r  m a s a l  h a l i y l e  ö l d ü m
s o n r a  b ü t ü n  m a s a l l a r d a  ö l d ü m
on milyonlar olmadan çok önce bilmiştim
yel üfürür sel götürürdü boyumu toplayan anları
büyük zamandan kopan sayfalara yenilmiştim önce
on binlerle yürümüştüm hep bir doğuya sürüp katarları
kırık bir sevinçle incelerek, inleyerek
kollarımda büyüyenleri vermiştim… cansız kolları
ışığın sessiz kızlarıydı süt sağan akşama
kan ılığında dağılan martılar toplardı ölü kızları
şiddet çoğalırdı gülün döküldüğü toprağa
akan kan birleştirirmiş topallayan bütün aşkları
ben seçilmiştim; acıya büyüyen dağların çocuğu
anam, yarim sanırken böyle siyaset ettim kırları
“ev rengê biratî me nevê ger tımî wa bın”
ey yâren! ey komşu! ey kovuğu delik gizlerin asrı
kararsız duruşlara boğulurken kardeşin
eş tamlamalarla bozulur güzel bakışların kasrı
bir dilim var bugün, bir yurdum, bir tutkum
göklerin anası dur! durana kadar korurum onları
çünkü gidecek doğu kalmadı… doğu kalmadı
u z u n  b i r  m a s a l  h a l i y l e  ö l d ü y d ü m
d e ğ i ş t i r i r i m  b i r  g ü n  b ü t ü n  m a s a l l a r ı
<end>

<start>
bencil hesapların buzlu sularında kan
kanlı bir an; düşlerin uzun gecesi
uzun gecesi çağrılan ruhların ve çağrılmayan
uzun gecesi kınında bilenen bıçakların
geldiğinde üç kere vuran ruh ve üç kere vurulan
“Avrupa’da bir dehşet hüküm sürüyor:”
dehşet dünyada… güneş batıda batıyor
düşler kaynatılıyor kravatlı cadıların kazanında
hür dünyada ilân-ı hürriyet boğazlanıyor
hür dünyada mazlum milletler bir kez daha
Moskova’da hayaletler koz geziyor bugün
ama değil kötü kuşkulara kurban edilenler
değil Trotskiy, Mandelştam, Meyerhold, Buharin
iniyor yedi uyuyan düvelin gecesine keskin balta
büyük bir iştahla kendi mezarını kazıyor
mezar kazıcılar: proletarya
tarih uzun hayat kısa! Ey vatansız sınıf
ey sınıfsız bilinç! yalnız küllerinden mi
asıl yalnızlığından doğar ankâ
gecelerimde hayaletler kol geziyor bugün
ünlemeyi unutmuş kün olamıyor işte. bütün
ülkelerin işçileri çünkü kefen biçiyor boylarına
bütün ülkelerin işçileri birleşin! ve biçin
süslü bir kefen; kamu yararına
dar zamanda fili yutmuş bir yılan
sanmayın ne fil kalacak ne yılan yarına
yıkım başlarsa eğer kalelerinde mülkiyetin
büyük Prens’ten Küçük Prens’e giden sarp yollarda
bir masal büyük işçisiz ve sınıfsız
aceleci bir ruhla aydınlanır dünya
işte tam sırasıdır kalleş aklım
Alexandr Nevskiy Bulvarı’nda yürümeye benzemiyor
devrim! diye bağır alçak aklım
bir ünlemle ayır kendini ah! – eski komünistler
bir parti terk etti onları; beni boydan boya iklim
ben ki kan tanır bir kentsoylu
ve kaç manifestodan malûlen emekliyim
bir kalem kaldı şimdi elimde bir de o eski komünizm
<end>

<start>
bilinemezlerimizi çoğaltırken birer birer
büyük sözlerden geri kalanları
kirin alçak tepelerinde gezmiştik – dilsiz benzetmeler
ah! suskunluk nasıl da büyüyor; pus ve ölüm
bütün zamanların rövanşını yitiriyoruz
eksik ışıklarıyla boşalan evinde çocukluğun
bir kez daha… bir kez daha
mümkün olsaydı yaşamak – aynı suda bir daha
karşıya geçmek için ince kayığında düşlerimin
karşı olurdum yeniden – belki bu kez
nirvana
<end>

<start>
Ana baba gibi emeği vardır
Ağızdır, lisandır, dildir öğretmen
Sevgisi, şefkati insana yardır
Vücuttur kanattır koldur öğretmen
Talebe okulun  yeşil fidanı
Yanan bir ocağın sönmez  dumanı
Öğretmendir yaraların dermanı
Arıdır, kovandır, baldır öğretmen
Öğretmendir bize gösteren yolu
Odur talebenin kanadı kolu
Öğretmen hazinedir, doludur dolu
Yapraktır, ağaçtır, daldır öğretmen
Öğretmendir fabrikanın temeli
Öğretmendir bütün dünyanın dili
Bütün insanlara uzanır eli
Bize ışık tutan yoldur öğretmen
Öğretmendir ışık veren dünyaya
Öğretmendir bizi götüren aya
Öğretmenin ilmi benzer deryaya
Irmaktır denizdir göldür öğretmen
Sende yetişmiştir nice paşalar
Öğretmensiz açılır mı kapılar
Temelinden sağlam olan yapılar
Çobanoğlu der ki güldür öğretmen
<end>

<start>
Yirminci asırın sonuna kaldık
Kızı ana-oğlu baba bilmiyor
Meyhaneler doldu cami boşaldı
Hafız namaz-hoca dua bilmiyor
Parmakları oje dudaklar boya
Kadınlar atlıdır erkekler yaya
Mini etek çıktı kalmadı haya
İğne iplik gömlek yama bilmiyor.
Söz çok olur inmeyelim derine
Kadın var ki kan kusturur erine
İslamın şartını sorsan birine
Dudak durur dili sayabilmiyor
Çobanoğlu bundan sonra ne diye
Saklayana sözüm kalsın hediye
'Bismillah'sız el atıyor ekmeğe
Sofrası boş karnı doyabilmiyor.
<end>

<start>
Böyle midir dünya senin bütün işlerin
Var git dünya daha sana güvenmem
Kâr yerine çoktur bana zararın
Var git dünya daha sana güvenmem
Biçare Kerem'i yandırdın nara
Arzu, Kamber için kaldı avara
Ferhat az mı külünk vurdu dağlara
Var git dünya daha sana güvenmem
Çok yiğidi sen caydırdın ahdından
Çok güzele ah çektirdin bahtından
Çok sultanı sen indirdin tahtından
Var git dünya daha sana güvenmem
Çobanoğlu arzuhalin bildirdin
Çok yiğidin gül benzini soldurdun
Aşıkları gurbet elde öldürdün
Var git dünya daha sana güvenmem.
<end>

<start>
Kıymetini bilen bilsin
Türkiye'm cennet gibidir
Kötü bakanlar kör olsun
Türkiye'm cennet gibidir
Milli birlik beraberlik
Çok şükür getirdi dirlik
Varlığımız egemenlik
Türkiye'm cennet gibidir
Tabiatı cana değer
Her görenler başın eğer
Edirne'den Kars'a kadar
Türkiye'm cennet gibidir
Aynı beden aynı başız
Aynı gözüz aynı kaşız
Türkler hepimiz kardaşız
Türkiye'm cennet gibidir
Çobanoğlu etti destan
Canım kurban sana vatan
Ayağın basamaz düşman
Türkiye'm cennet gibidir
<end>

<start>
Ben gezmeden bu dünyayı yoruldum
Derdimiz var ama dermanımız yok
Dağlar dumanlanmış görmüyor gözüm
Gam yükümüz vardır kervanımız yok
Bülbül olan aşık olur gülüne
Feryat ile dolanmaz mı iline
Felek dümenini almış eline
Vapurumuz vardır limanımız yok
Çobanoğlu sinem yara olacak
Gel el vurma pare pare olacak
Dedim dosttan bir gün çare olacak
Ümidimiz vardır gümanımız çok
<end>

<start>
Akşamdı ezan vahdı (oy aman oy aman ay amandı) 
Goncalar gezen vahdı (o yarin gaş gözü ne yamandı) 
Men o yari sevmişem (oy aman oy aman ay amandı) 
Tarlalar hazan vahdı (o yarin gaş gözü ne yamandı)
Bu gelen haralıdı (oy aman oy aman ay amandı) 
Dağların maralıdı (o yarin gaş gözü ne yamandı) 
Eğil güzel bir öpim (oy aman oy aman ay amandı) 
Yüreğim yaralıdı (o yarin gaş gözü ne yamandı)
Bu gelen nahır mıdı (oy aman oy aman ay amandı) 
Saralan tahıl mıdı (o yarin gaş gözü ne yamandı) 
Dediler yarin gelir (oy aman oy aman ay amandı) 
Menzili yakın mıdı (o yarin gaş gözü ne yamandı)
Dağa çıktım ses gelir (oy aman oy aman ay amandı) 
Goyun başbaşa gelir (o yarin gaş gözü ne yamandı) 
Ne dedim zalım yarim (oy aman oy aman ay amandı) 
O da mennen küs gelir (o yarin gaş gözü ne yamandı)
<end>

<start>
Feleği sakı tanırım elde ecel şerbeti
Cesaret edip bir kulun içmesi mümkün değil
Bir yanın meyhane gördüm bir yanın mescithane
Akıl ermez bu dünyaya seçmesi mümkün değil
Öyle bir ziya gördüm ki zeminden arşa kadar
Hepsi bir noktada mevcut incele hükmün kadar
Ne çeken var ne götüren yol almış giden katar
Dayaksız bir köprü gördüm geçmesi mümkün değil
Çobanoğlu cahil ile sakın girme iddaya
Bir avuç toprak döksen ne yapar bir deryaya
Herkesin arzusu vardır çıka köşke saraya
Kilidi var anahtar yok açması mümkün değil
<end>

<start>
Aheste aheste yürür
Yoluna kurban olduğum
Onun sözünü duyayım
Diline kurban olduğum
Kadere boynunu eğer
Gözleri dünyaya değer
Saçları toprağa değer
Teline kurban olduğum
N'olur durdurun gideni
Nerden almışsın gıdanı
Kemer incitmiş bedeni
Beline kurban olduğum
Çobanoğlu can versinler
Yüzüm yoluna sürsünler
Çevir yüzünü görsünler
Halına kurban olduğum
<end>

<start>
Ey felek senin elinden bu sitare kimde var
Meni kimi sine-dağlı bahtı-kara kimde var
İki cihan-Serveri bir Mustafa’nın aşkına
Bulam dolanam başına derde çare kimde var
Her kişinin bir derdi var benimkinden beş-beter
Bir canan su ısıdarken birisi tas-tas töker
Birisi ağlar sızlar birisi yanar tüter
Tabib gelmez melhem almaz böyle yara kimde var
Hasta Hasan d e r bu sözüm konuşma namerdinen
Çok çalış ki dost olasın bir eli comardınan
Neçe aşık yandı nara illah Kerem derdinen
Böyle ataş böyle yanğun böyle çıra kimde var
<end>

<start>
İrevan'ın dik yokuşu (oraya giden değilem) 
Gider yazı gelir kışı (kız seni seven değilem) 
Nerden aldın hoş bakışı (vallah yalan değilem) 
Gaşın gözün atma bana (gız seni alan değilem)
İrevan'da men işlerem (oraya giden değilem) 
Saç bağımı gümüşlerem (kız seni seven değilem) 
Hem severem hem okşaram (vallah yalan değilem) 
Gaşın gözün atma bana (gız seni alan değilem)
İrevan'da bir kuyu var (oraya giden değilem) 
İçinde zemzem suyu var (kız seni seven değilem) 
Ne de hırçın bir huyu var (vallah yalan değilem) 
Gaşın gözün atma bana (gız seni alan değilem)
<end>

<start>
İnsan dedikleri bir dağa benzer
Duman düşman olur yel boyun eğer
Bülbül olsan bile gönül bağında
Diken düşman olur gül boyun eğer
Merhametsiz yara sarılamazmış
Ecel yetişince durulamazmış
Yıkılan bir gönül kurulamazmış
Lisan düşman olur dil boyun eğer
Çobanoğlu açma sır elden gider
Uyarsan ağyara yar elden gider
Çarkın geri döner var elden gider
Zaman düşman olur el boyun eğer
<end>

<start>
Ab-ı çeşmin göllerde sona da kaz da bir
Süsen sümbül mor menevşe bülbül öter yaz da bir
Vagıf dertten haberdardır Gevher’in kıymeti yok
Kul Karani Kara Zülal Aşık Ömer sözde bir
Kurbani Hak aşığıdır daima hamdan söker
Destine alıf kalemi hattına bir hat çeker
Çöllü İsmail baş tacı candan kasavet döker
Kerem ki yandı ateşe od da birdir közde bir
Molla Halis delaletten içti aşk badesini
Güftadi’ye vermiştiler ondan ziyadesini
Ufrani Hak aşığıdır geçilmez nidasını
Aşık Seyfi Usta Polat Deli Temo sazda bir
İçmedim aşk badesini hem okuyam hem yazam
Böyle gitmez bu ülüzgar elbet gelir bir ayyam
Yılı minüçyüz on sekiz hesabı yok ki sayam
Çok aşıklar geldi geçti Hasta Hasan yüzde bir
<end>

<start>
Havam ey karanlık yolum karardı
Derdimi kapladı aman gözlerin
Hemen bakar bakmaz rengi sarardı
Benden mi bekliyor aman gözlerin
Gözlerin gözlerin aman gözlerin
O hilal bakışlı çimen gözlerin
Gözlerin ne malmış damlası tasta
Bir name gönderdim verdim ey posta
Sevdanın elinden vücudum hasta
Olmaz mı derdime derman gözlerin
Gözlerin gözlerin aman gözlerin
O hilal bakışlı çimen gözlerin
Bu nasıl sevdadır nasıl hararet
Bu nasıl cilvedir nasıl hareket
Bu Çobanoğlu'na olmuşsun cellat
Katlimi yazıyor ferman gözlerin
Gözlerin gözlerin aman gözlerin
O hilal bakışlı çimen gözlerin
<end>

<start>
Neyine güvenem yalan dünyanın
Kerem'i yandırıp kül etmedi mi
On bir ay bülbülü ettirdi feryat
Gül için bülbülü lal etmedi mi
Bülbül aşık idi gonca güllere
Arzusun söylerdi esen yellere
Mecnun Leyla için düştü çöllere
Ferhat'a dağları yol etmedi mi
Çobanoğlu yaram döndü çıbana
Kurduğum bağlarım oldu virane
Kardeşi Yusuf'u attı zindana
Kaderi Mısır'da kul etmedi mi
<end>

<start>
Dertli bülbül olmuş deli
Güle dolana dolana
Bezirgan yolun şaşırmış
Yola dolana dolana
Çekme kulun davasını
Yıkma kulun binasını
Mecnun buldu mevlasını
Çöle dolana dolana
Çobanoğlu can çekildi
Sinem tarlası ekildi
Saç ağardı bel büküldü
Bele dolana dolana
<end>

<start>
Vatanımın şenlik şölen dört yanı
Dillerine cumhuriyet yazıldı
Elli yaşın kutlu olsun nişanın
Yıllarına cumhuriyet yazıldı
Başkomutan verdi büyük bir komut
Ecdadımdan gelen ulu yolu tut
Doğdu güneş gibi bize bir umut
Kollarına cumhuriyet yazıldı
Kadın erkek bu vatanı koruduk
Nice nice zaferlere yürüdük
Yüksek dağlar gibi duman bürdük
Yellerine cumhuriyet yazıldı
Kabul oldu dilek dilek muratlar
İstiklali nakışladı beratlar
Zafer müjdeleyen küheylen atlar
Nallarına cumhuriyet yazıldı
Kınalı gelinler yetişkin kızlar
Dedemin dilinde tarihi sözler
Göründü hürriyet açıldı izler
Yollarına cumhuriyet yazıldı
Koç yiğitler yurdu tekmil buralar
Vatan vatan diye yanar çıralar
Coş verir ırmaklar kükrer dereler
Sellerine cumhuriyet yazıldı
On Dokuz Mayısla Yirmi Üç Nisan
İlk ışığı aldı bunlardan vatan
Ata'nın gençliğe verdiği ferman
Ellerine cumhuriyet yazıldı
Çobanoğlu elli yıla destanım
Nice elli yılı görsün vatanım
Ben sazımla vatanıma kurbanım
Tellerine cumhuriyet yazıldı
<end>

<start>
Sevdiğim yar bana göndermiş name
Rüzgar dokunmamış dal ister benden
Bir lezzet olmasın onun tadında
Hiç arı görmemiş bal ister benden
Ne bir çiçeğim var, ne de bir bağım
Ne bir sedirim var, ne de konağım
Ne bir yuvam vardır, ne de otağım
Al kuşam içinden şal ister benden
Kaşları kemandır, kirpiği oktur
Feleğe karşılık oyunum yoktur
Bir kuzu bulamam koyunum yoktur
Yine de bir sürü mal ister benden
Ben bu gidişilen nereye varam
Derman bulabilmem, yaramı saram
Ne bir çölüm vardır, ne de bir sahram
Yine yüce dağdan yol ister benden
Bu fani dünyada çoktur zararım
Ne bir kazancım var, ne de bir karım
Ne bir ağacım var, ne de yaprağım
Yazın kışın solmaz gül ister benden
Çobanoğlu'yum ben iz bulabilmem
Kışın çok ararım yaz bulabilmem
İnsanlarda doğru söz bulabilmem
Yalan söylemeyen dil ister benden
<end>

<start>
İnsan dedikleri duvara benzer
Hele suvakları dökülsünde gör
Gördüğün her güzele aldanma
Saç ağarsın beli bükülsün de gör
Kara toprak insanları yoğurur
Vedası geleni bir bir çağırır
Arkası kuvvetli fazla bağırır
Dostları yanından çekilsin de gör
Demek ki dünyada olur dermanın
Birgün uyanırsın geçmiş zamanın
Bazı insan der ki ben bir aslanım
Ezrayıl peşine dakılsın da gör
Çobanoğlu kulak versen sözüne
Yazılanlar mutlak gelir yüzüne
Evde bile karı bakmaz yüzüne
Hele sırtın yere yıkılsın da gör
<end>

<start>
Mevlam emreylese gökte güneşe 
Zerresi dünyayı yakar mı yakar 
Kanber Arzu için suda boğuldu 
Mecnunda Leyla'yı yakar mı yakar
Bir yanı ışıktır bir yan karanlık 
Bazı su durudur bazı bulanık 
Kuşlar havadadır sularda balık 
Ah çekse deryayı yakar mı yakar
Çalışıyor görür müsün arıyı
O da sever çiçeklerden sarıyı
Bir ana kuş görmez ise yavruyu 
Daldaki yuvayı yakar mı yakar
Dünya aynı yerde durur ha durur
Güneşin ateşi her yan kurutur
Esmez ise rüzgar yağmazsa yağmur
Ekinler tarlayı yakar mı yakar
Aşık olan kurtulur mu sızıdan
Ne anladım gönlüm sen bu yazıdan
Bir koyun ki ayrılırsa kuzudan
Meleşir yaylayı yakar mı yakar
Çobanoğlu gündüz olur gecesi
Ne yandan geliyor bu acı sesi
Bir evladın olur ise acısı
Anayı babayı yakar mı yakar
<end>

<start>
Ben bir dua edim siz amin deyin
Cümlemizi afeylesin yaradan
İsyanımız fazla amelimiz yok
Cümlemizi afeylesin yardan
Her zaman huzurda duran aşkına
Boynunu Mevla'ya buran aşkına
Hakk kelamı güzel Kur'an aşkına
Cümlemizi afeylesin yardan
Hakk'a doğru zikir eden gözlere
Selavat getiren nurlu yüzlere
Afatını göstermesin bizlere
Cümlemizi afeylesin yardan
İsyan bizi götürüyor günaha
Çalışanlar temiz gider dergaha
Çobanoğlu el açıyor Allah'a
Cümlemizi afeylesin yaradan
<end>

<start>
Gözeller yığılıf toya gedeller
Amanat amanat yar oynamasın
Men bilirem da rıca minnet edeller
Yüngüllüf edip de tez oynamasın
Gözeller yığılıp yüze bakarlar
Al yanağa kızıl güller takarlar
Sonra söyler başımıza kalkarlar
Karakaş altında göz oynamasın
Hasta Hasan deyir ela göz yarım
Sana kurban olsun devletim varım
Demirem oynamasın oynasın yarim
Disekten aşağı bel oynamasın
<end>

<start>
Bir bağa ki rüzgar terse vurursa
Dökülür gazeli soldu diyeler
Bir güzelin bahtı kara yazılsa
Toplanıp da hayıf oldu diyeler
Eyvah ey
Yan canım ey diyeler
Olan olan bende vur
Olan bendi kaldır bende vur
Doksan dokuz yaram var
Al hançeri sen de vur
Eyvah ey sen de vur
Yandı kara bağrım yandı tunç oldu
Gezdim bu dünyayı sonu hiç oldu
Derler bu gülistan şimdi nic'oldu
Kalmadı dünyada soldu diyeler
Eyvah ey
Yan canım ey diyeler
<end>

<start>
Mevlam emreylese gökte güneşe
Zerresi dünyayı yakar mı yakar
Kamber Arzu için suda boğuldu
Mecnun da Leyla'yı yakar mı yakar
Bir yanı ışıktır bir yan karanlık
Bazı su durudur bazı bulanık
Kuşlar havadadır sularda balık
Ah çekse deryayı yakar mı yakar
Çalışıyor görür müsün arıyı
O da sever çiçeklerden sarıyı
Bir ana kuş görmez ise yavruyu
Daldaki yuvayı yakar mı yakar
Dünya aynı yerde durur ha durur
Güneşin ateşi her yan kurutur
Esmez ise rüzgar yağmazsa yağmur
Ekinler tarlayı yakar mı yakar
Aşık olan kurtulur mu sızıdan
Ne anladın gönlüm sen bu yazıdan
Bir koyun var ki ayrılırsa kuzudan
Meleşir yaylayı yakar mı yakar
Çobanoğlu gündüz olur gecesi
Ne yandan geliyor bu acı sesi
Bir evladın olur ise acısı
Anayı babayı yakar mı yakar
<end>

<start>
Birden anımsadın bunca yıl sonra
o gördüğün badem gözlü
çingene kadını
tam yirmi beş yıl....................
<end>

<start>
Rüzgara bırakma şikayet dilekçeni
yakarmalarla gelmez dünya
sen git onun ayağına
Rüzgara bırakma şikayet dilekçeni
veba sesiyle konuşuyor kahinler
yasaların dünyayı kirlettiği söy....................
<end>

<start>
Bu yıl erken bastırdı kış
yağmur yağıyor, yağmur yağdıkça seviyorum seni
kar yağıyor, kar yağdıkça seviyorum seni.
karaya vurdukça, sular dondukça
üşüdükçe, bir şeyler yitirdikçe, umudum kırıldıkça
çıkmaza girdikçe yaşam, yüreğim sıkıştıkça,
sen değiştikçe daha çok seviyorum seni.
Donmuş suda çelik tadı var
ağzımda eski tütün ....................
<end>

<start>
Seviyorsanız eğer;
Geç kalmayın sakın aşkınızı
söylemeye
telgraf çekin, telefon edin,
mektup yazın...
Uç....................
<end>

<start>
Bir şeyler kapanıyordu bir yerlerde,
belki bir kapı, belki bir mezar -
ama çatı değildi - sanki bir yangın,
tavşanların, kuşların hızından anlıyordun,
ama çatı değildi kapanan,....................
<end>

<start>
Yorgun değilim,
seni beklemekten,seni düşlemekten,geçen günlerden,
yeniden başlasam da bir başka yenilgiye.
Yorgun değ....................
<end>

<start>
Pazar günü geçmek bilmiyor
Birden bir kavak fışkırıyor pencereden
Hızla kapıyı örtüyor bir sokak
Bir kız saatine bakıyor alanda
Gençliğim, güneşim, rüzgarım benim! 
Bu çıraklık sabah akşam sürüyor.
Pazar günü geçmek bilmiyor
Toprağın alnında eriyor güneş<....................
<end>

<start>
Kaç cemre düştü yüreğine şimdiye kadar, 
kaç unutulmuş nisan var
vişne sürgünü kollarında?
Dağılıyor uyku....................
<end>

<start>
bir şeye benzetirim kendimi durmadan
tüyleri uzamış solgun kendimi
bütün kapıları açarım belki de korkumdan
o incecik kelimeler içindir bu yalnızca
kaybolur kurtarmasam uzay karanlığımda
resimler yaparım kırmızıdır sokaksız....................
<end>

<start>
-I-
Son konuk olacağım uyuyan kurşun gövdende
gözcü sudan ve terli topraktan başka
bir de yuvarlak turuncu ve asi memelerin....................
<end>

<start>
Başkaları karar veriyor senin yerine
seni bildiğini tanıdığını sananlar
seni değil sadece kendilerini savunanlar
ama ....................
<end>

<start>
[ . . ]
Karada, denizde ve havada, kutlu olsun,
yeşil gözlerde, hokka ağızda, tas memelerde;
Her zaman ve her yerde, kutlu olsun,
ömrümüzün şarapları dolarken seher vaktinde;
Senlikte, bollukta, zenginlikte, kutlu olsun,
engin göz halkalarında, mavi ve lacivertte;
Savaşta ve barışta, harp ve sulhta, kutlu olsun,
tek bir atlı, yek süvari mürur edip geçerken de;
Karakolda, morgda, mezarlıkta kutlu olsun,
şehit ve gazilerde, temsili düşman kuvvetlerinde;
Bankalarda, faizlerde, batik kredilerde kutlu olsun,
Tarabya'da, dinamizm ve konforda, Etilerde;
Eşcinsellikte, ablacılıkta, oğlancılıkta, kutlu olsun,
hakem oyunlarında, Ermeni ve Yu....................
<end>

<start>
Ey oğul yazıcı olursan
gözü gözünde yüreği yüreğinde eli elinde
inancın tadını söyle ülkemin çocuklarına
Ey oğul bir gün yazıcı olursan
kuşkunun birikmenin ve beklemenin yazıcısı
sakın masal anlatma ülkemin çocuklarına
Zaman akıp gitmekte d....................
<end>

<start>
V.
Hep yanımdadır benim kıblem:
Uyurgezer olduğum günlerde bile
geceleyin çatılarda dolaşırken.
Yalnız bırakmaz beni kendimle,
bir kez daha yitirince dönüş yolumu,
kuzeyi sorduğumda ağaç bedenlerine.
Dönüş yolu gerekmez, der sapkın dervişler,
bir kıblegâh yolunda Golgotha çıkanlara,
tabanlarının altında gizlidir dönüş yolu.
VI.
M....................
<end>

<start>
İnsan gövdesine dokunmak: 
sonsuzun gidişine
ve gözkapaklarına belleğin
sözcüklerin yerine bir boşluk koymak
hiçliği görmek: mumları söndürmek
karanlıkta bakışmak karanlıkta
Sırat Köprüsünden geçerken
Köşey....................
<end>

<start>
Bazan bir sözcük arar ozan, bekler
bir anahtar sözcük, başlamak için şiire, 
bir görüntü bazan, bir ses, bir koku, 
bazan da bir şey, bir devinim izi.
Hepsi var, hem de istemediğin kadar; 
kireç yanığı görüntüler: Lemnos, Ayios Istratis, 
üç tanık sözcük: Makronissos, Yaros ve Leros; 
sürgün ve işkence öyküle....................
<end>

<start>
İdris peygamber, terzilerin pîri,
izin ver güzel bir şiir yazayım ben de,
yaşım kırkı geçti yaşlanıyorum artık,
izin ver güzel bir şiir yazayım ben de,
"ozan" desinler bir kez ölmeden önce.
İdris peygamber, terzilerin pîri,
el ver artık kendi dükkânımı açayım,
bir kaftan....................
<end>

<start>
Yorgun değilim, 
seni beklemekten,seni düşlemekten,geçen günlerden, 
yeniden başlasam da bir başka yenilgiye. 
Yorgun değ....................
<end>

<start>
IV
(EK)
Bir eski yapı....................
<end>

<start>
Alandaki her sesin içinde bir şey arıyorum,
aşinası olduğum bir şey olmalı, bir ses çıkını, -
bir başka hayattan kıyıya vurmuş bir artığım,
kayanın üzerine çömelmiş kalıntıma bakıyorum. -
("Yerde kahverengi küçük bir çıkın arıyordum; 
bir sözcük bile değil, yalnızca bir ses çıkını,
pes perdeden, uzayıp giden, bir vınlamayla öten
"e-e-e-e-e-e"lerden oluşan bir kahverengi çıkın"): 
"Daha uzaktan kulak verip sesleri dinliyordum":
Bir yaz gecesi rüyası durmakta, kılık değiştirmiş,
dilenci halinde karşımda, bir kahverengi çıkın,
bağdaş kurup oturmuş, şaşırtıcı bir Mağribi anıtı -
taştan değildi ama bir varlıktı, kuşkusuz bir canlı,
bedeni ölmüş birkaç kez, ruhu sesiyle birleşmiş; 
bir yaz gecesi rüyası olarak durmakta, karşımda,
bir yaşama denk ses ararken öteki sesler arasında.
Şap ve kalay kokusu! Bıçakcı ustanın
bir fidye borcudur kutsal ocak hazretlerine,
tuzla demlenir çünkü aşığın cömert kalbi.
Gündüzün yüzlerce, gecenin bir adı var! 
Bir çocukluk çağı yangını, tütmekte hâlâ,....................
<end>

<start>
Benden, onlara benzer olmamı beklemeyin, 
Ve on....................
<end>

<start>
Överim, yüceltirim babamı
babasız bırakmadı beni
çünkü kendini uzun yaşadı
Hergün öldürdüler
katip masasında bazen
bazen bakkalda, k....................
<end>

<start>
Bir kenti yaşamak
ona boyun eğmektir-
sözleşmesiz, anlaşmasız-,
ne derse tek tek yapacaksın,
düşünmed....................
<end>

<start>
Atlayarak çiz dünyayı,
gerçekler söylenmeyen alanlard....................
<end>

<start>
Ev kurmak için bir zaman
tarla açmak için bir zaman
sevişmek için bir zaman
bakmak için bir zaman
görmek için bir zaman
anlam....................
<end>

<start>
Esmer elleri var sevdalımın
Uzun kirpikleri kaygılı ıslak
Saçları yüzüme değer uykumda
Soluğu derimde ürperir korkak
Esmer elleri var sevdalımın
Yorgun elleri var sevda şaşkını
Gülüşü kınını seven bir bıçak
Yaşamak yanılmak ölmek bıkkını
Yorgunsam bezginsem çaresizsem
Onu düşünürüm üzgün ve kırgın
Türkülerle avunması gibi
Yorgun bir çingene açlığının
<end>

<start>
Satın alınmış düşleri, bıkıp fırlattığınızda
Ardınıza bakmayın
Oradayım.
Ayışığında bir öpüşme düşü, 
Eskitilmiş bir kadife bluz, sim işlemeli
Ve yenilenen balayı, dantel askılı
Yaramaz işime... ben üşüyorum.
Sıcacık bir şey gereken
Düşlerime.
Yarım bırakılmış çorba, 
Geri çevrilmiş biftek ve “ihanet” yabancı bana
İnce topukları yaz takunyalarınızın
Bana kalın, yıkanmaya dayanıklı
Akrabalar kadar tanıdık bir şey gerek
Rengi de, rengi de olmalı elbet
Yıpranmışlığımı örten.
Dokunduğumda çocukluğumu düşündüren
Gençliğim gibi sırrı açıklanmaz
Kumaşlar satılmaz çarşılarınızda.
Ağrılarıma göre tasarlanmadı giysilerinizin boyu.
Bir korkuyu tanırsınız yalnız
Yaşlanmak ve bırakılmak.
Bende çeşidi var, 
Ama bitişmiyor sizinkilerle, 
Sevgiden doğuyor çoğu.
Paramın yettiği bu tezgahta
Satılan eskileriniz
Ellerim değdikçe soluk alıyor
Eskiyen siz misiniz?
<end>

<start>
Bir adım kala kör kurşunlara
Sigaramın üşüyen ucunda
Öpüşünü bıçak gibi tadarım
Çakıllar utardı sımsıcak
Sevişgen çılgınlığımızdan
Bir büyük çığlıktı ağaran
Deniz tutuştu tutuşacak
Bilenir bir çelik alabildiğine
Şimdi sevişmeyi andığımız gün
Öpüşlerimiz soğuk keskin
İnce bir sızı gibi düğün
Ellerine bir adım kala
Bir adım kala kör kurşunlara
Öpüşünü bıçak gibi tadarım
<end>

<start>
Bir su dökülürdü
Ellerin dökülürdü omuzlarıma
Sarar dürer uzağa alırdık uykuyu
Kuyu diplerinden bir kavga
Su yüzüne nasıl
Nasıl bildirirdi kendini
Kaygu
Bir su dökülürdü
Ellerin dökülürdü omuzlarıma
Sevgimiz ışır ışımaz
Bir martı kopardı geceden
Islak saçlarına, sinsi
Sevda adına ne kurulmuşsa
Eskirdi
Ezgi, ağır ve buğulu
Sarardı başağrılarımla uzak
Masal başkentlerinden
Çin'den bir şarkı düğümlenirdi:
-Ming eskici değildi ama
Yamardı her gün
Kürek kemiklerine ölümü
Sızlardı önünde
Kaderi küçük kızların
Nerde o, derdim, nerde o
Kral sofralarından
Soframa uzanan değnek
Sızlardı kürek kemikleri
Ming eskici değildi-
Çin
Hiç yaşamadığım çıplak ve yaban
Düğümlenirdi kaş çatışlarında:
-Bilmediği halde okumayı
İsimleri tanırdı
Ölüsü olan
Şu biraz eğik yuvarlak Çing
Bu gururluca çizgi Çang
Ve kan damlar gibi parlak
Şehit listeleri-
Gece böyle güzel
Kara ve yalın
Uzat sokakları
Tek bir çiçek atılsın suya
Çünkü resmi yapılmaz yalnızlığın
<end>

<start>
biz sevdayı madenlerden tanırız
sevda ile dağları delen de bizden
paslanmaz bir yürekle sev de
demir bir yüzük ver sevdiğine istersen.
<end>

<start>
Gördüm
Bilirim
Gülümser cefayla ölenler 
Yüktür cesetleri cellatlarına
Ve sevdiklerinden uzak
Mezarsız gömülenler
Gözleri yarı örtük
Güneşle dönerler
Kır lalelerine
Vay bana! 
Sevdiklerim mezarsız
Mezarlarım ıssızdır!
Bilirim 
Süsüdür saçı kadının
Uzatılır
Sevdaya, duvağa ve kefene
Örtmez aklı
Kestim örgülerimi gömdüm
Bahçeme
Duvağımın ve sevdamın
Kalsın izi
Kefenim kimbilir nerde
Değer toprağa
Ah! 
Sesim bana düşman
Uykum yabandır
<end>

<start>
En güzel uğraş bizimki 
Ustamız gür sesli yalvaç Davut 
Dağ taş söylermiş onunla 
Demir erir 
Zincir zırh olurmuş avcunda 
İnsan evcil sevdalara kapılmamalı 
Ben başeğip kadere küseni sevmem 
Sevdin mi gücün yetmeli sevdaya 
Umutlu olmalı umut ağır yüktür 
Sevdası yüreğini yarmalı çarparken 
Kıskançlık yastığa birlikte baş koymalı
Bizim ustamızın sevdası da ünlü 
Yalvaç Davut'u bütün ozanlar bilir 
Onun kadar ünlüdür umut taşı opal 
Panzehir taşı deriz biz
Yılan ağzından çıkmış derler inanma 
Aslı bildiğin çakmak taşı 
Umut gibidir ama bin rengi vardır 
Deniz vurur gibi vurur ışıltısı kiminin 
Ayışığı gibi türkü söyler kimi 
Kiminin ortasında kan görünür 
Yemen taşı der gelinler
Bak bu taşı sevmem saat gibidir 
Sevgilin akşamı renginden bilir 
Pahalıdır amatist deriz 
Geceyi birlikte yaşamalı sevgililer 
Gün batımıyla ayrılmamalı
Biz sevdayı madenlerden tanırız 
Sevdayla dağları delen de bizden 
Paslanmaz bir yürekle sev de 
Demir bir yüzük ver sevdiğine istersen.
<end>

<start>
Evliyim
İki çocukluyum
Ozanım
Düzeltirim
Çocuklarımdır
Bütün çocukları dünyanın
Evet kaygılıyım
Çocuklarım için
Korkmasınlar isterim
Çalınışından kapının
Saygılıyım kurallara
Bu yüzden kurallar
Saygılı olsun isterim
İnsana
Evet ozanım
Çocuklarımdır
Bütün çocukları
Dünyanın
.......
İnsanın insandan korkmasına karşıyım
İşte bunun içindir
Bütün yazıp
Altına imza attıklarım
<end>

<start>
Daha ümidimi yitirmedim
O dağ köyüne atanabilirim
Bu kez unutmam
Yaralar için kantaron çiçeği
Öksürüğe hatmi
Zeytin yaprağı tansiyonuma
Kırıklar için havacıva
Daha ümidimi yitirmedim
Bilirim cevap yazmasını
Asker mektuplarına
Er maaşı dilekçesini
Elektrik yoksa pil dayanmaz
Dinlerim kendimi
Daha ümidimi yitirmedim
Biri vardır kalabalıkta o köyden
Karşılıklı susabiliriz
<end>

<start>
Bilir misin bekleme salonlarını küçük istasyonların? 
Akşam saatleri, uzak İstanbul'a, Ankara'ya,
Dünya'ya birden iner karanlık. Ve üstüne sinmiş is
kokusuyla, hep geç kalırsın artık.
Uykusunu alamamış beden, acımış yağ ve
tanımadığın bir koku ortalıkta. Belli ki çoktan gelip
gitmiş posta. Ve ışık ışık geçen hızlı tren durmaz
bu aralıkta. Geç geldin.
Bir söylentiyle büyütülür herkes: "Gündönümü
şenliklerin ateşleri sönmeden geri döner
zemheri. Tipiye karışır erkenci çağla, çiğdem...
Savrulur erik çiçekleri. "Boy atamayan ahlat
yineler: "Geri döner zemheri..."
Ve tadını kalın kabuklar ardına saklar...
Kadınlar, ki yoklukları farkedilir olsa olsa. Kadınlar,
bir yazma, bir renk, bir devinim... Karıncalar kadar
olağan... Payları karıncalar kadar hayatta.
Göçerler, trenleri tanımadan. Selvisiz ve söğütsüz
bir ıssızda, katar katar gece taşları.
Bekleme salonları. Ucuz tütün, mektup torbası ve
bir öykü: cılız ışığıyla. Susuz ve ışıksız köylerin
kapısı. Dünyayı bir durak sayanlara, örnek:
"Budur payına düşen. Bekle..."
Ve gökte gecikmiş bir turna katarı.
Bilir misin bekleme salonlarını?
Gül desem gocunur musun, her gördüğüm çiçeğe.
Her dikeni gül saysam... Böyle kıraçlar varmış,
dinledim: Gül diye adlandırırmış her rengi,
Ve gül kokarmış ortalık. Sonra sevdanın
ulaşmadığı kuytularda, karasevda olmuş her
tanışıklık.
Ah, dilini anlamadığım kalabalık...
Suçludur erken açan ve erken geçen çiçek
Rüzgâra sinen koku. Yaban diye adlanır
utangaçlık. Hırsızlık yasak ama yağma helâl.
Kirletilmiş düşler, parçalanmış yürek...
Gülün morardığında menekşe sayıldığı...
Gülün tanınmadığı gerçek...
Ah, sesime sağır yalnızlık...
Güzle ballanacak dikenleri tanı. Dil buran
meyvelerden sakın... Ağuludur terle, kanla
sulanmayan ürün. El değmemiş bahçe,
görülmemiş düş hayretmez.
Ey adım uydurduğum koşu... Yorulmaz aşk...
Yetinmez aşkınlık.
<end>

<start>
Nasıl kırık dökük,
yarım yamalak, eksik,
nasıl yamalı hayatlar
geçiyor gözlerimin önünden.
Bir zanaat mutsuzluk sanki:
Öğrenip bir önceki nesilden,
onyıllarca didiniyoruz
ve kuşkuya düşsek de bazen,
sanıyoruz ki
böyledir, iyidir,
ne olacak ki başka,
budur hayat zaten.
Ya beceremiyoruz biz bu işi,
ya da becerecek bir şey yok zaten.
<end>

<start>
Ayrıntılardan arındırsam hayatımı; 
desem ki: ben Elsa'yı çok sevdim.
O kadar. Bir kapı aralandı kısaca: 
Bir başka dünyada, başka bir çağda
mümkün olabileceğini gördük aşkın.
Usulca kapandı tekrar kapı sonra.
Uzun uzun durmasam üzerinde; 
desem ki: ben Elsa'yı çok sevdim.
O kadar. Aşkın başkalarını dışladığı, 
sevdanın ille de bire bir yaşandığı yerde, 
biri bir başkasını ne kadar sevebilirse, 
o kadar sevebildim ben de işte.
Desem ki, böylesi bir dünyada, 
böyleyken insan ilişkileri
başka türlü sevemezdik zaten.
Elsa duymuyorsa artık sözlerimi, 
ne anlamı olabilir ki dediklerimin! 
Sonuç olarak yenildik işte.
Desem ki, yumuşak bir sesle, 
baştan yeniktir çağımızda her aşk.
Herkes gibi yenildik işte biz de.
İsyan etmesem, doğal karşılasam
ve ağlamayabilsem.
Ağlamasam.
Desem ki, değişecek birgün herşey, 
çıkacak aşk bireylerin tekelinden.
Ne değişir ki bizim için? Ne değişir ki? 
Baştan yeniktir çağımızda her aşk
ve çağımızın çocukları, Elsa'yla ben, 
yenildik işte herkes gibi.
<end>

<start>
İnce uzun bir iskelenin ucunda,
denize dikmiş gözlerini, kımıldamadan,
öylece duruyor adamın biri akşam üzeri.
Önünde su, arkasında kayalar,
unsurların kavşağında kalakalmış sanki.
Giderek kararıyor çevresinde suların rengi.
Ya bir gemi var bu saatlerde beklediği,
ya da sulara bırakıverecek kendini.
Öylesine ince bir denge ki!
<end>

<start>
Futbol oynuyor çocuklar Downs Park'ta.
Sırtlarında siyah beyaz, sarı lacivert formalar, 
saçları hep kapkara ve kısa.
Dalmış gidiyordum ki yanlarından, 
'Şımaykıl gibi kaleciyim lan' sesiyle
nerede olduğumu şaşırdım bir an.
Ben dönerken maç bitmişti.
Serilmiş çimenlere yatıyordu çocuklar, 
önlerinde muşmulalar, can erikleri,
kenarındaydılar sanki usulca akan bir nehrin
hiç görmedikleri bir köyünde Tunceli'nin.
<end>

<start>
Her paylaştığımız şarap şişesi
uzun bir ayindi adeta, 
birlikteliğimizi teyid ederdi.
Tanıştığımız yaz Girit'te bir bağda
durup yediğimiz üzümleri
anmış gibi olurduk her bardakla.
Şimdi de, kim olursa olsun yanımda
masama gelen her şarap şişesini
Elsa'yla birlikte içiyoruz.
Kırık bir şişenin yarısı onda, 
yarısı bende sanki: 
Keskin kenarlarını paylaşıyoruz.
<end>

<start>
Kafam tıraşlı, yeni dönmüşüm askerden, 
bir zemberek boşanmak üzereyken içimde, 
beyaz bornozlu bir kadın çıktı bir sabah karşıma.
Siyahın anlamı, gecenin içeriğiydi ıslak saçları.
Gözlerinde umut, vaat ve gizem, teninde çiğ damlaları, 
sabahın ilk ışığı gibi girdi hayatıma.
Çok gençtim o zaman. Yıllardan sekseniki.
Daha kolaydı kuşkusuz herşey o yaşta.
Anlaşılır şeydi öylesine aşık olmam o an.
Anlaşılmaz olan
hâlâ seviyor olmam onu onca yıldan sonra.
<end>

<start>
Dedemin ölüm haberini bir an durakladıktan sonra, 
babam vermişti telefonda. Babamınkini dayım.
Bu kez de işte duraklayan annem: Atakan! 
Hiç bitmez gibidir telefonda donakalınan o an!
Bir başka hışımla ağaçlar hışırdamaya başlar, 
sabaha karşı uyanıldığında o telefonla, 
temmuzun orta yerinde bu ülkede bazen
işte böyle geliverir sonbahar birden adeta.
Cılız bir haziran güneşinin sevinciyle belki, 
unutulmuş olabilir birkaç günlüğüne ama, 
böyle günlerde dank eder yine insanın kafasına: 
tüm hayatlar eksik, tüm ölümler vakitsizdir.
<end>

<start>
Her akşam, her akşam, her akşam, 
her şeyi baştan düşünüyor olmasam, 
 tartmasam baştan niye ve neden
 kaybetmeyi seçtiğimi seni ve yeniden
 yaşama fırsatım olsa herşeyi
 yine aynı yaşardım hepsini diye
 düşündüğümde bile, pişman değilken yani, 
 mutsuz olmasam, kızmasam sana ve kendimi
 suçlamasam, n'apalım desem, kabullensem, 
 anlatmasam her akşam sana olup bitenleri
 gün boyunca, silsem yani seni hayatımdan, 
 tek başıma  yaşlansam, yakınmadan, sensiz.
 Ne olur? Kaç yıldır görüşmemişiz
 Kaç kadın girmiş o günden bu yana hayatıma.
 Ne olur? Her şeyi her akşam 
 baştan düşünüyor olmasam, 
 sensiz yaşlanıyor olduğumun bilincinde olmasam her akşam
 Ve sensiz geçen her günümün 
 farkında olmasam  sensiz geçtiğinin? 
ama değerli geliyordu bana sevgim o zaman, 
 yapmam gerektiğini düşünüyordum elimden gelen her şeyi, 
 her şeye rağmen, meydan okurcasına
 olması gerekirken olmayan her şeye; 
 yetersiz, aksak, çevresindeki herşeyden etkilenen, 
 gereklerini yerine getiremeyenbir SEVGİYDİ
 Doğru.Ama gerçekti.Direnmişti her şeye
 Ondandı değerli bulmam.
 Yerindeymiş uzun etmem, zorlamam, uğraşmam.
 Şimdi de değerli buluyorum yine çünkü düşündükçe her akşam.
 Ve kuşkum olmayacak hiçbir zaman: 
 Uğrunda mücadale etmeye değer  değerli olan her şey.
<end>

<start>
İşte yine İstanbul.
Alçalıyor uçak Florya üzerine,
sağ taraf açık seçik Yeşilköy.
Kapasam gözlerimi:
Adil Abi'nin bisikletçi dükkanı,
Rone Park'ın ağaçlarında kalplerle oklar,
Reks sineması'nın kocaman ekranı,
Ekonomidis'lerin bahçesinde mangallar.
İnişten hemen önce,
uzansam dokunacam, tam uçağın altında,
iki çocuk duruyor caddenin ortasında,
atılıvermiş çimlere bisikletler.
Biliyorum birazdan Yardımçavus'ta
macera bu ya, ayran içmeye gidecekler.
Sarsılarak değiyor tekerler yere:
Yeniden yaşamaya değil bu sefer
gömmeye geldim çocukluğumu, babamla beraber.
<end>

<start>
Sekiz yaşındayken getirip manastıra
papazlara teslim etmiş babası onu.
Şam’a gidip geleceğini söylemiş.
Hatırlayan kalmamış artık nedenini,
ne zaman olduğunu. Tek bildikleri,
savaş yıllarıymış, zorlu yıllarmış,
kol geziyormuş ölüm buralarda.
“Sen biraz dur,” demiş babası ona,
“bir yere gitme, bekle beni, geleceğim.
Bu sakallı iyi amcalar bakacak sana.”
Sessiz sakin bir çocukmuş, usluymuş,
“Tamam,” demiş, “gitmem, beklerim.”
Ve beklemiş.
Aylar ve yıllar ve onyıllar boyunca
hiç kuşku duymadan beklemiş.
“Babam beni almaya gelecek.
Onu bekliyorum” demiş soranlara.
Her sabah bir mazgala tırmanıp
ovanın ötesinden ufku gözlemiş.
Çıkmamış hiç duvarların dışına.
Hiçbir şey yapmamış,
İncil okumaktan başka.
Hiçbir şey öğrenmemiş,
dua etmek dışında.
Durdurmuş zamanı.
Ara vermiş yaşamaya.
Geldiğinde babası,
bıraktığı yerden
devam etmek için hayatına.
Zaman dikkate almamış ama,
her şeyi durdurma kararını,
sevgiye güvenme inadını.
Yaşı doksanı çoktan geçmiş.
Bir daha göremeyecek babasını.
<end>

<start>
Anneannem için
"İki kızım var" dedi, "benim.
Ve ben" dedi, "onları büyüttüm.
Bundan ibarettir hayatım.
Yaşam beni kızlarımla arama
girdiği ölçüde ilgilendirdi,
tehdit ettiği ölçüde bizleri.
Olan ve olabilecek
her şeye karşı korudum onları.
Acılardan uzak tutabilmek,
hayal kırıklığından, kaygılardan,
kırgınlıktan esirgemek istedim kızlarımı.
Sormadan cevaplamak istedim sorularını.
Nasıl zorlandım ama, bilseniz! 
Harbiye, Arif Paşa Han:
Kocam askere alınabilir her an,
ülke garip, dönem garipti,
6-7 Eylül, varlık vergisi filan.
Anlayamadım, anlaşılmaz şeylerdi.
Kalın bir yorgan gibi ırkımı
sırtımda taşıdım, ısındım.
Güçlü olmalıydım. Güçlendim.
Ve başardım:
Geçirdik kırılmadan o günleri,
büyüdü kızlar, evlendiler. Kazandım:
Gerektiği gibi oldu her şey -
onlar büyüdü, ben yaşlandım.
İşte: ben, kızlarım, torunlarım.
Her şey gönüllerince mi? 
· Mutlu mu hepsi? 
Değil. Biliyorum.
Ama elimden gelen buydu.
İki kızım oldu benim
ve ben onları büyüttüm.
Bundan ibarettir hayatım."
<end>

<start>
Kuşkum yok, yalnız öleceğim
Daha şimdiden hızla,
dedem, babam, Elsa,
azalıyor sevdiklerim.
Ölümün kendisi korkutmuyor beni
- korkunç olan başkalarının ölümü -
fakat bir başıma ölmek, nedense,
kanımı donduruyor düşündüğümde.
Anlamsız bir çaba ama, iki dilde yazıyor
ve üç dilde konuşuyorum insanlarla.
Ve olmasa da yanımda duyacak kimse,
üç dilde sayıklayacağını ölüm döşeğimde.
<end>

<start>
İlk geldiğim gün on yedi yaşımda İngiltere'ye
Victoria metrosundan çıktığımda günışığına,
Batılı bir seyyahın onaltıncı yüzyılda
ününü duyduğu İstanbul'u ilk görmesi gibi
görsel ve hissi bir karmaşanın ortasında
bulduğumu anımsar gibiyim kendimi.
Ne cesareti vardı bende o seyyahın oysa
(uçağa atlayıp dönmek istemiştim o anda) ,
ne de ne denli küçük, ne denli bir örnek
olduğunu biliyordum henüz dünyanın
(o gün şaştıklarını ilgimi bile çekmiyor artık) .
Bakakalmıştım bir süre öylece insanlara.
Bir de çıkışım var ertesi sabah yurttan sokağa:
ne dil yabancıydı bana, ne kıyafetler,
ne de kentin ortasında kıvrılıp giden o nehir.
Ama ben yabancıydım hepsine, ben, Roni,
tek bir bilen yoktu bunca insan arasında beni.
Bilen yoktu doğduğum evi, gittiğim mektebi.
Yalnızlık bilmemesidir Attila İlhan'ı kimsenin.
"Köprünün Ortaköy ayağı bitmek üzere galiba"
diyememektir yalnızlık kimseye içkiliyken.
Mektup beklemeyi çok çabuk öğrendiğimi,
aşık olmaktan kaçındığımı çok uzun zaman,
olunca hep hata payı bıraktığımı unutamam.
Bir keresinde bir bardak dolusu viskinin
oturup yanına, içindeki iki parça buzun
eridiğini seyrettiğim aklımdadır, sıkılmadan.
Buzların erimesi gözle görülür bir süreçmiş,
bilmezdim, direnir gibidirler önce bir süre,
hızlanır sonra yenilgileri, teslim olurlar adeta.
Kaç kez ramak kaldı acaba havlu atmama? 
Bir bir benden uzak öldükçe sevdiklerim
neler anlattığımı ben bilirim odamın duvarlarına.
Derken anlaşılan hep bunlara alışmış olmalıyım da,
Alışamadıklarımı bir yerine atmışım ki beynimin,
Beni rahatsız ettiklerinin farkında bile değilim hala.
(.....)
Zamanla her şey kolaylaştı kuşkusuz ama,
bilmem ki, ne pahasına? Merak ederim bazen.
Kaybettiklerim çok mu kazandıklarımdan acaba? 
Şimdilerde artık ne heyecanlandırabilir beni? 
Dayanamayacağım bir özlem var mı örneğin? 
Hiç yaşamamış olduğum korku kaldı mı?
Neler vermezdim, tanrım, şimdi
bir kez olsun yeniden yaşamak için
heyecanlı bir maceraya atılır gibi
Victoria metrosundan ilk çıktığım o anı!
<end>

<start>
Üç gündür okuduğu romanın
son sayfasını özellikle yavaş okudu,
gülümseyerek bitirdi. Yerinden kalktı,
kitabı özenle raftaki yerine koydu.
Oturdu, ağır ağır bir sigara yaktı
- çoktandır.azaltmaya çalışıyordu -
içkisinden bir yudum aldı, gerindi,
esnedi, adamakıllı yorgundu.
Okuduğu romanı düşündü biraz.
Yeni biten onyılı gözden geçirdi,
doksanlı yıllarda neler yapabileceğini,
artık neler için çok geç olduğunu tarttı.
"Her şeyi yapabilirim, tüm kapılar açık hala.
Fakat bir akşam, on yıl sonra, yine bu odada,
yine bu soru, yine bu cevap... "
Telaşsızca tırmanıp pencere kenarına sonra
kendini bir yaprak gibi boşluğa bıraktı.
Telgrafçiçeği / Toplu Şiirler
<end>

<start>
"pil takacaklarmış" dedi, "kalbime
bir dönemi daha ömrümün
kapanmış olacak böylece
ne futbol artık ne güreş ne dağcılık"
"cemil" dedim (çocukluk arkadaşım
doğumu benimkinden beş gün önce) 
"ne güreşle ilişkin var ne dağlarla
ne de bir topa vurdun bunca yıldır bir kere"
"olsun" dedi, "önemli olan o değil ki
ya yarın birden canım çekerse? "
<end>

<start>
Tu vois, je n’ai pas oublie
La chanson que tu me chantait
Bana Elsa’yı anımsatanlar
anımsatmayanlardan daha az.
Kaçınılmaz.
Paylaştıklarımızı değil artık,
paylaşmadıklarımızı farkediyorum.
Öyle çok ki artık “Bak, bizim şarkımız”
diyemeyeceğim şarkılar her duyduğumda.
Okuduğum her kitapla
bir yenisi ekleniyor tartışmadıklarımıza; 
yeni keşfettiğim lokantalar, gittiğim kentler,
geceyarıları aklıma gelenler.
Paylaştıklarımız kadar paylaşmadıklarımız da
önemli bir yer tutuyor ama hayatımda.
Anlamsız değilmiş ucuz duyarlıklar.
Farkediyorum çünkü “bizim” olmayan şarkılar.
Farkediyorum hâlâ.
<end>

<start>
Ağlamalıdır ayrılanlar ayrıldıklarında.
Her ayrılık kanıtıdır çünkü
o bitmez arayışımızın
boş çıktığının yine.
Ağlamaya değer.
Ağlamaya değer.
Biliyor olsak da çünkü
bulamayacağımızı aradığımız sevgiyi,
bulduk sanırız bazen – insanlık hali! – 
ve ne denli derinse yanılgımız,
ne kesinlikle eminsek bulduğumuza,
o denli değer ağlamaya.
Yalnızlığı yeneceğimizi sanırız çünkü,
bir kişi var sanırız ki bir yerde,
tüm küçük ve büyük yenilgilerimizi
anlamsız kılacak sevgisiyle.
Kanıtlandığında yine onu bulamadığımız,
ağlamaya değer.
O kişi değilmiş ayrıldığımız,
yokmuş böyle bir kişi –
farketmez, değer ağlamaya; 
biraz daha sevgisiz,
biraz daha zor olacaktır artık hayat.
Ağlamalıdır ayrılanlar ayrıldıklarında.
<end>

<start>
Bir siyahüzümün soyması gibi kendini
geldim – al.
Sevmeni istiyorum beni:
tamamlanmamışlığımı sorgula, kına.
Yorgunum, azımsa yorgunluğumu.
Kırgınlığımı yer, önemset boşladığım şeyleri.
Kuşkulandığımda, doğrula kuşkularımı,
yatıştır sonra, insancıl kıl beni.
Korkuyorum, onayla korkularımı,
Birlikte direnelim sonra.
Bir siyahüzümün soyması gibi kendini
geldim. Üstlen,
büyüt beni.
<end>

<start>
Gün boyu koltuğunda
sere serpe yattıktan sonra
akşamları gelir köpeğim bazen
bilgisayarın başındayken ben,
başını dizime kor, bana bakar.
Okşarım biraz, gider yine yatar.
sevilmek istemiştir besbelli
bilmek istemiştir sevildiğini:
Gelir, aradığı güvenceyi alır.
mutludur artık, uyuyakalır.
Nasıl da vazgeçilmez bir duygu:
kendimizi yalnız hissettiğimizde
bir an her şey biraz ağır geldiğinde
bilmek yanağımıza dokunacak bir el olduğunu.
ve ne kadar kolay sanıyor köpeğim bunu!
<end>

<start>
Yüzüme dokunurdu Elsa.
Oturmuş ben kitap okumaya çalışırken.
Metroda seyrederken karşımda oturanları.
Denizden çıkmış rüzgarda üşürken.
Elsa yüzüme dokunurdu.
Rahatsız olurdum ben.
Tıraş olurken dün aynanın karşısında
Aklıma geldi birden.
Duyar gibi oldum parmaklarını yüzümde,
Yanaklarımda, dudaklarımda.
Düşündüm de sonra,
Üç yıl olmuş; 
O yüz başka yüzdü,
Bu yüz başka...
<end>

<start>
bir aşk başka bir aşk içindir
bilemediniz
dilinizin dutuna
kirazına gülüşünüzün
korkuluklar dikilmiş
işte gördünüz
yanımlı aşkları yansılıyor
kaçamak bir yağmurla
azcık ıslanıyor sesiniz gülüşünüz
bu bir çağrı değil
tut ki geldiniz
susamış bir düşü
kandırabilir misiniz
insan boşluğu bu düştüğüm
belki umarsız, ama yalnızca siz
denizimin üstünde
unutmayı ansıtan
tek bir gemi gibisiniz
<end>

<start>
bu gece susmaya gelsem sana
sıcak bir düşün terine
ayaz yedim bütün gün
bana şarap versen
kırmızı pembe beyaz
içimde küskün bir çocuk var
usulca örtsen üstümü gözlerinle
<end>

<start>
seçeneğin kaçsa saymadım
ne hepsi ne hiçbiriyim
bekleyemem o savsak arayışı
çizdim adımın üstünü
gidiyorum çocuk
belki bir mevsim
belki bir yıl
-daha çok değil-
gölgesi düşer kirpiklerime
saçma bir soru oluşumun
taşımam artık şiirini
yalnızlığımın cebinde
okumam çocuk
gün gelir dostlarmeclisinde
saklanmış bir şarabı içer gibi
yudumlarsam delişmen öykünü
ağışır gönlümden yıldırımlar
yine gider kırılır paratonerinde üzgünün
bulanır avuçlarımdaki çağlayık
dökülür parmaklarımdan çocuk
<end>

<start>
köprülerdeyiz
sözü soyunuyoruz ırmaklara
artık yalın'ız
yalnızca ben ve adın
arınınca bulur yazarım diyor o
belki su olur diyorum ben
denizle buluşur yadsır bizi
dokunsak köpüğüne
yanar elimiz
belki güneşsiz derinliğinde okyanusların
bekler ve sınar bizi
buluşur buluşmaz
ayrılığımızın adı bulut
dirilik, ayrı çiçekler
sen kızıl bir diken
ben gelincik
seviniyor adın:
su olsun
su
<end>

<start>
azarlandı yıldızlara konmaca
koptu ipleri salıncakların
dil-ihanetten söylenceler dinledi çocuk
gözkapaklarında karabasan ağırlığı
sessiz titremesiz üşümeler
havası çürümüş bir kovukta
akrep yılan yengeç
öptüler sırayla
boynunu bileğini
-hangi imgeden içirsem uçamıyor
bir kanadı kırık kuşum
son çare
içimdeki uçurum
<end>

<start>
zaten sökülmüştü manzaram
aman olsun girdim koluna
her yere gider oldum
ben durdum yol yürüdü
koynuna girer oldum
uzandım yüzünün mağmasına
kavruldum tüttüm ey
ince bir hâl oldum ben gövdene
bir bir çözüldü göğsümdeki düğümler
oh! çağıldadı her gözem
ırmaklar buyur edecek kadar
içim varmış benim meğer
amaan! dedim
iyi ki sökülmüş manzaram
<end>

<start>
rengini aldatan bir beyazla yakaladım seni
demek sen de katıldın
bulut olsam yağmasam korosu'na
sonrası zorba bir ayaz, inanamadım
kaldı mı şimdi şarabımız
ödenmemiş bahar borçlarını utanır kirpikleri
bir magma sabrı öğrenir canlarda
öle öle bitirirler ölümü
açıp yeniden okudum:
derinim varmış çekilecek
yokmuş köşem
dünyalıymışım
kendi yörüngemde
ve insanı dönen
çünkü aşkı bilmişim
çizdim altını
meltemi olur mu kör koyakların
acı tortulardan şiir yontabilir mi
elleri var mı rengini aldatan beyazın
<end>

<start>
anneme
çiçeğinim, küçücüğün, kınalı
saçlarımda uzar mı aşkın tel tel
göz kırpmamaca oynuyorum güneşle
arasındayım sıcak buğulu bacaklarının
çok değiştim kirli sarıyom
yazmaca yanmaca oynuyor büyüyorum
yolu kesilen karınca telaşımdan tanırsın beni
saçlarımı sandığında uyuttuğun gün
enseme düşen gözyaşından
kürek kemiğimden kalçama doğru
ayakizlerimizi kapatmaca oynuyor kar
sivri dişli bir kara tarakla
savruluyor sessizliğim
portakal kabukları yapıştırayım alnına
ağrın diner belki uyursun
gittiğin gün
yeşil, kakmasız bir sandıkta
korkuyla uyanacak çocukluğum
<end>

<start>
ıslak gözlerine bakıp durma harflerin
deli olurmuş sevdaların ahengi
bir ayağı öbüründen habersiz zaman
mektuplara sığınan gezgin mülteci
olacaksa kuş yaygarası olsun diyor
nasıl olsa bütün sorular hancı
sesimi çarpa çarpa yıkadım yüzümü
tefsirimi yarım bıraktım malum hikayelerin
orta boylu bir yanlış bırakıp hayata
gidecekmiş, gitsin
taze salkım olsun eski şaraba
çıplak kalsın kokusunda gömleği
yakışmıştı oysa, sayfaları akşamın
her anını giyinen yalın zamana
yazdı, derken pat kasım
evet, sıradaki dilekçi
zaten acı tüterdi ısmarlanan sevinçler
üzerlik üzgünüydü kırları çocukluğun
en kaba kahkahasını atsın hayat
şiir adını kaybetmiş her yerde
dargınım gömülen kitaplar kadar
<end>

<start>
Batıyormuşum da
Batmışım
Bir uzak maviye
Limanımmışsın gibi sen 
Gelemeden sana
Böyle batık batık dururken 
Özlüyorum işte
ÖZLEMEK bu ya...
<end>

<start>
çatlağını çatlağıma dayadım
uğultumuz artık en çatlak
uğultumuz artık en şehir
tuvalet bir de seninleyken gurbet
bekleme canım, içeri gir
bronşit çatlağından bak ne güzel kıkırdıyor sesimiz
tirim tirim titriyor ay, Didem! 
parasız zengin olduk kız.
bakır bir gül taktın ya parmağıma
parmağımı öptüm uyudum
gülsuyu pencereli evlerde
esneyerek uyandı çocukluğum
unutmadım, senin çarşafın kalpleri şiir
sabah olunca söz, ben de uzun bir şiire çıkacağım
okaliptüs, karabiber, mimoza...
açanı solana takacağım
senin 'bayım' dediğin var ya
işte onun gözüne itüzümü pırtlatacağım
Didem! 
ben arada bir gülüyorum kız.
<end>

<start>
mor imgeli deli pardösümün altında
çıplağım, usulca açıyor sesin düğmelerimi
önce o öpüyor omuzlarımdan
adın kapatıyor dudaklarımı
içime eriyor gitmek
mor imgeli pardösüm düşüyor yere
çırılçıplak sarılıyor belime sesin
koşuyor koşuyor yetişemiyoruz ırmağa
<end>

<start>
Ne güneş yüzü gördüm, 
Ne de gökyüzü
Derde düştüm heder oldum, beter oldum ben
Laf anlamaz söz dinlemez oldu gönlüm
Dağlar sevdamı atamadım ben
Dağlar atamadım sevdamı, dağlar atamadım sevdamı
Dağlar sevdamı söküp söküp atamadım ben
Güne gün ömre ömür
Gün olur gece çürür
Tomursuklar ne çiçekler ardın sıra yürür
Laf anlamaz söz dinlemez oldu gönlüm
Dağlar sevdamı atamadım ben
Dağlar atamadım sevdamı, dağlar atamadım sevdamı
Dağlar sevdamı söküp söküp atamadım ben
<end>

<start>
vakti seherde 
açılır perde 
düştüğüm yerde
derman sendedir
düşmüşüm kaldır
mihnetim oldur
ağlarım güldür
derman sendedir
benim biçare
kaldım avere
yürek pür yare
derman sendedir
nefs-i zalimi
gözle halimi
sundum elimi
DERMAN SENDEDİR
<end>

<start>
Gökyüzünde bulutları ayırmıştım
Berraklamıştım
Göğe az, toprağa çok bakardım
Derken geldi Hayyam
ve Hayyam
ve Ben
Bizce muhteşem
o insan yarası toprağı
şarap döker, öper ve tepelerdik
Hayyam…ustası işin
Derdi yok sonu bu gidişin
İyiydi, muhabbetimiz bitti
Arada uçurum yarık
ve derken o denli
çıkageldi
bir kıçı kırık
ensesi benli…
<end>

<start>
Bak ne hale geldim senin elinden
Sen benim başıma neler getirdin
Kurtulamaz oldum elin dilinden
Sen benim başıma neler getirdin
Şirin idin cefa çektirdin cana
Cefa çektim sitem ettim sultana
Bunca zulüm çile zordur insana
Sen benim başıma neler getirdin
Ne meşkin çekilir ne de hasretin
Bunca zulme nerden gelir kudretin
Çok çektim de bu bitmeyen zahmetin
Sen benim başıma neler getirdin
<end>

<start>
Hayat
Peki öyle olsun hayat..
Zannetme ki pes ettim.
Kilonu tartarım kilonu.
Satarım kilonu da,
bırakmam onuru
Haziran 1992
<end>

<start>
<end>

<start>
Dağların duman olduğu
Suna? ya mı söylene? 
Suna kimdir yahu! 
Suna nedir? 
Hangi turnayı gözünden vurmuşum da
haberindedir? 
Ben ki kaf dağını
ankaya paç etmişim
Kuşum sekmez
ve de bülbüle
haracım sökmez
Mayıs 1992
<end>

<start>
Güneşe gel sevdiğim
Güneşe
Gel kurtul
Ey akıl veren
Tut tutabilirsen
sevdalan sevdalanabilirsen
ve hangi kainatsa
o her şeye gücü yeten
tut beni oraya götür
Olayım gücü yetmeyen
10 Mart 1992
<end>

<start>
Yüküm bulgur değil Yunus,
yüküm yürek..
ve hiçbirini incitmeyerek,
bu yolda olana
çığ düşmez diyerek,
görmeden dost eşiği
ve nasıl sallarsa
ana yavrusunun beşiğini,
nenni nenni
öyle…
<end>

<start>
Şair olsam gelsem sana
Şiirler türküler söylesem
Zenci dişi aydınlığı alnında
Ve kestane gözlerinde bakışım
Akşam olsam gelsem sana
Uyusan ben de uyusan
Usulcana öpsem seni
Aşıkcana kucaklasam
O seni gülüm o seni
Kirpiklerin gözleri
Kucaklaması gibi
Kucaklarım seni
<end>

<start>
Zaman yerinde sayarken
Ben niye tükenmişim
Gözümde yarim canlanmış
Gülmeye üşenmişim
Heveslerin kursağımda
Umudum gözümde kalmış
Gündüz bana gece olmuş
Karanlığa bürünmüşüm
Sevdam gecemde ışık
Sevdan bağrında ateş
Hasretinden divaneyim
Etme eyleme güneş
<end>

<start>
Güle yel değdi güneş olursa
Cana ten değdi ateş olursa
Oy beni beni beni kanlar otağı
Oy beni beni beni dertler ortağı toprak
Bir bak şu göğe umut doludur
Bulandı kana zulüm yoludur
Oy beni beni beni kanlar otağı
Oy beni beni beni dertler ortağı toprak
<end>

<start>
Gün olaydı tan olaydı
Gittiğin yer Van olaydı
Yattığın yer han olaydı oy oy
Gün dolandı dağı taşı
Dinmiyor gözümün yaşı
Dağın başı duman duman
Zalim gurbet vermez aman
Gurbet elde hayli zaman oy oy
Gün dolandı dağı taşı
Dinmiyor gözümün yaşı
<end>

<start>
<end>

<start>
Bu gece
ben giderim resmim kalır,
belli ki bir hevesim kalır,
gözüm arkada kalmaz,
Seni göresim kalır..
Sesim kalmaz,
sözüm kalmaz,
yarım kalır bir öykücük,
bozulmuş bir tılsım kalır.
Güze ulaşır vakit
kurur dallar,
ayaz kalır…
Gece çöker baykuş öter,
yaşanmamış bir yaz kalır.
Söner içimdeki yangın,
direnen kımıl, göğ ekinler,
açar güneş,
mevsim ilkbahara döner,
yemyeşil bir tınaz kalır.
Alacak renkler susar,
ortada tek “beyaz” kalır.
Çürür düzen zulüm biter,
kar altında gülüm biter,
vakit ulaşır yolum biter,
birde yasak? adım? kalır.
Toplatılır yazılarım,
yakılır dizelerim,
kurutulur gözlerim,
geride genç ölüm kalır.
1990
<end>

<start>
Toprağı
ve hayatı,
sıkı tutmalı bileği.
Hele seni…
Çürük toprağımın
solmaz çiçeği…
<end>

<start>
“Yarin yanağından gayrı her şeye ortağız”
Örneğin işe bak, ne cömertiz…
Bin yıl önce, düşününce
komünmüşüz kendimizce
Ne demeli bu herife? 
Bu cömertlik bu felsefe…
Sahip çıkmak ileriliktir
ve ki tarih lastiktir
Çekmeli, yorumlamalı
Dur, dur…
Evet, evet
Buldum, neden olmamalı? 
(benden, duymuş olmayın) 
ibneler,
Bedrettine sahip çıkın
(sizi kayırıyor…)
<end>

<start>
böyle yalnız böyle iyi
bir öyküyü yeni baştan okur gibi
yeniden başlar gibi denize
ama hiç bilmediğim bir denize
yeniden başlar yeniden okur gibi
derindeki sözcükleri
bana bir kazma bana bir
bıçak. suyu ikiye bölüp boğacak
bildiğim tüm öyküleri
böyle dilsiz böyle iyi
ölsem öldüğüm bilinir, kaldım
kapılar üstüme kilitli
gövde mi tin mi öykünün kirli mendili
bana bir kazma bana bir bıçak
bendeki uçurumu rüzgara bırakacak
uçurum dedim de bir avuç kum
hiçbir rüzgara bırakamadığım
iyiyim iyiyim iyi
bir öykü gibi başı sonu belli
hayatın kırık sandalyesine
yerleştirip sözcükleri
kurguluyorum evreni
böyle yalnız böyle suskun böyle iyi
gömdüm mü bir de sözcükleri...
bana bir kazma bana bir bıçak
konuşsam annem uçurum doğuracak
<end>

<start>
insan ne zaman alışır hayata 
baba?
yağmurun değdiği her yerdi yüzün
seni sordum da irkildi toprak
ölümü bildim, büyüdüm
çocukluğum mevsimsiz bir leylak
bir yelkovan gidişi
bir akrep
yürüyüşü
ötesi iyilik, güzellik...alıştığımız
bir yarayı sarıp sarmalamak
gecikmiş sözlerin ağırlığı heybemde
bir karanfil, solgun, öyle
kedere bulanarak
nasıl dökülürse
döküldü toprağına sözlerim de
söküp nallarını atların
koşturmak gibi karanlığın evine
öldün. yokluğunda
varlığı bildim
insan nasıl alışır içindeki cam kırıklarına
baba?
<end>

<start>
kalkıp bir ağacı suluyoruz ellerinle
yağmura bakıyoruz  -hep yağıyor-
pirinçhan'da bir gramofon
                      -beni kör kuyularda...
ellerin öylece duruyor masada
kuyum ustası ellerin
bir şunu unutmuyorum
gülerdin, şenlenirdi bahçelerim
ben alıp ellerini uzaklara gideyim
ardım sıra kambur cüce
çevirsin çemberini
alıp gideyim ellerini...ellerinin
tenimdeki gül dövmesini
kaç kış uyudum, unuttum
karlar nasıl erirdi soğuk göllerde
paslı dilim ağulu dilim kekeme
çamaşır günleri kapı önleri sevişmeme 
saatleri evlerin, bir peygamber çiçeği
ağzında yarım bir cüzle
beni ezberle, diyor, beni ezberle
bir bunu unutmuyorum, bir de
parmak izlerini,ateşler içinde
kaç vurgun kaç hastalık
ölmedimse, telkâri gümüş
ellerin, işlediği için
            bir gül
            bir daha
            köklerime
bir şunu unutmuyorum
aşk engüzel yenilgi
ellerin değince denizlerime
<end>

<start>
geldiğim yol ateş ve taştan
harcı yeryüzü bir yaşamak yalanı
geldiğim yol, sil baştan
al bu kızıllığı bir kuş uçuşu
al bu kızıllığı bir dağ geçişi
al ve sına kalbinde
bir derenin çağıl çağıl akışı
ben bunları kendime
söyledim, dilimde bir kesiğin
yıllardır kanayışı
dur, gitme! bir tek kurşun
sekip duruyor kalbimde
yarım, diyorum. yaşamak diyorum
orman ağlar mı, gördüm diyorum
ölü bir balerin ağaçların dibinde
dur, gitme! bir tek kurşun
sekip duruyor kalbimde
buzlar çözülüyor ve suyun kiri
tenimizde. kaygan, soğuk
bir yılan süzülüyor, susuyoruz
nicedir yanmayan bir madenci feneri
gibi eksiliyoruz
şimdi gece açık bir yara, ya da
ıssız bir lunapark hüznünde
ölü bir balerin süzülüyor yeryüzünün kalbine
dur, gitme!
<end>

<start>
sıradan şeyler olup bitiypr, dünyanın
her yerinde.ağacın biri esniyor
toprak geriniyor.gün
süzülüyor evlerimize
kap kacak börtü böcek naftalin
elbise dolap bana mısın demedin
ağacın esnemesi olağanüstüdür
şehvetle açılmış ağzından, gökyüzü
                                             görünür
gerindikçe toprak,günün omuzlarından
                               yıldız tozu dökülür
eşiğin kapıyla sevişmesi olağanüstüdür
anahtarın dönmesi kilidin inlemesi
pencere pencere olduğunu bilir, ordan
bakınca görünür dünyanın gözleri
ya şu gemi...yelkeni ak, ne ülke ne bayrak
(deniz yok ki gemi nasıl yol alacak?)
(gemi için bir düş deniz...kurulacak!)
'ben bu derde hande derman'
dedim, aşk
dedi, yalan
dedim, giden kim,neydi kalan
uyandın gibi bir sabah, kuşlar
havalanıyor dünyanın çatısından
bir yaşamaktır dövüp durdu kıyıları
                         ayağını değdirmedin
onca savaş onca ölüm onca kin
                           bana mısın demedin!
<end>

<start>
işleyerek kalbimi
henüz yazılmamış şiire
karanlığın dudağında gülümseyen gül
gibi girdiniz
              ....bir çocuk ağlıyordu
                   sesini arayarak
şafağın en tenha yerinde
çizilmiş gelincik miydiniz
rengi düşmüş kalbinizin
kırgın sözcüklerine
biçtiniz tülünü yalnızlıkların
akarsuya düşmüş iki yıldız
gibiydi gözleriniz
mevsim nar çiçeği göğsünde
bahardı kaldıran duvağını
elleriniz sevinci tutuşturan köz
ateşlerle girdiniz bu kuzey ülkesine
               ....bir çınar soluyordu
                    yitirilen her güne
                    ağıt gibi dökülen
<end>

<start>
emrindeyim komutanım iç savaş bitti 
kalbin bütün burçlarına siyah bayrak çekildi
ne tuhaf böyle yaşar gibi yapmak 
konuşur sevişir gülüşür gibi 
ne tuhaf, yaşarken kendimizi dışarıda bırakmak
kırmızıdan evler yapmak kiremitler çatılar 
üstüne kırmızı tahta bir kuş kondurmak 
ama hiç ıslık çalamamak ne tuhaf 
ormanı sevmek ama ağaçtan korkmak
inceydim ipektim makes bilmedim 
derimi böyle dilim dilim... kim?
ne tuhaf hem fail hem kurban olmak 
üstelik olay yerinden uzaklaşmamak ne tuhaf 
hem üzüm kalmak hem şaraba inanmak
............. 
emrindeyim komutanım. ikinci bir emre kadar 
ertelendi hayat. iç savaşsa 
sürüyor hâlâ. halbin sınır boylarında 
kan revan içinde bir provada 
giyiyorum kostümümü. geciktimse bağışla
buradayım komutanım kıyamet taburunda
<end>

<start>
kışın soğuk dudaklarıyla öptüğü gece
örtsün üstümüzü. kar
gibi geçsin içimizden hayat
suyun diliyle sevelim birbirimizi
ağacın dala söylediğiyle. şehir
rüzgâra tutulmuş şemsiye
“denize bakan evler gibiyim seninle” dediğim bir adam vardı
denize açıldı. ben ondan açıldım. bu mercan adaları
boynumdaki bu beyaz halka ondan…
o beni ilk halimle öyle heveskâr
su gibi taştan taşa öyle
tozumu toprağımı sile süpüre
bildim aşk tekinsizdir. o sustu dağların gösterdiğiyle
bir ayaklanma gibi sevişirdi
ve içinden geçtiği her kelime
bana dünyayı gösterdin diyen bir adam vardı
bir güzelliğe açıldı. bu ışıklı sabah bu durmadan öten serçe
ve bu yangın yeri dumanı tüte tüte
öyle amansız bir gitmek
içimizden kalmaları geçire geçire
bu bahçeden geçilmez iki gözüm sevdiğim
diyen bir adam vardı. ben o bahçeden
geçtimdi ellerim ayaklarım
bir zorunluluğu sürükleye sürükleye
dinledim ağacı toprağı ve çimeni
ansızın kar…ve kışın soğuk dudaklarıyla
toplayıp kaldırdığım kışlıkların arasında
unutulmuş bir yaz gömleği gibi parıldayan ay
çatımızdır bulutlar diyen bir adam vardı. bulutlara götürdü beni
ve bıraktı baş aşağı hazırdım düşmeye
kendimden ve birikmiş her şeyden
ne varsa ağırlık yapan boşaltılmış bir ev gibi
kırık dökük eşyalar arasından
döne döne … meleklerin unuttuğu bir güne
düştüm… düşmek
söyledikçe can yakan bir şarkıyı
hiç durmadan içinden geçirmek demekti
buraya melekler hiç uğramadı
buraya melekler hiç uğramadı
<end>

<start>
diyor ki, buhurunu yitirmiş
tütsüyü kim, niye…? 
sentetik çiçekler konvoyu
masumiyet şarkıları söyleyerek yürüyor
bir morgun soğuk sessizliğiyle bakışıyoruz
şişmiş cesetlerin moraran görüntüsüyle
öyleyse niçin şarkı söylemeli hâlâ
ölüler kadar sağırken kalabalıklar da
diyor ki, avını gözlemekten yorgun
avcılar dolaşıyor ormanda
mümkün mü koyup başını uyumak
bir ağacın omzuna
bak bunlar cezayir menekşesi
güneşe bakmanın gözleri
bak bunlar yediveren gülleri
kendi külünden yeşermenin bedeli
de ki, buğday tarlasından geçip giden rüzgâr annesi
unutturmaz şarkı söylemenin güzelliğini
bıçak yemiş dalı hüznüyle söylenir
avcının kanlı gömleği
<end>

<start>
akşamdı 
……………. 
bir bulut sesini yanı başıma bıraktı
senin huysuz gövden 
avuç içlerin göz bebeklerin 
bir ağacın altında çekilmiş resmin 
uyuduğunda bir nehir 
yer değiştiriyormuş gibi bir yandan 
bir yana dönmelerin
akşamdı 
……………….. 
bir yaprak bir yaprağa 
değmese kopacaktı
bir el pencereyi açtı 
bir el kapadı
aynaya sır gerek, dedi kâtip 
bakıra lehim 
ölüyorlar, yaşamadıkları gibi 
öyle kalabalık… hadi gidelim
binlerce çakıl taşı 
sesini yanıbaşıma bıraktı
sesin, aynalı çarşı…
SONSUZLUK ve BİR GÜN / EYLÜL-EKİM 2005
<end>

<start>
karın kapattığı yollara bakarken 
sen gitmekten söz ediyordun 
ben çemberin dönüp aynı yere gelmesinden
bak burası kaldığım yer; kış manzarası 
           aşk dediğin kardan adam 
           su içmez güneş yemez at çiğnemez 
bak burası kaldığım yer; kalbi kar 
            kaldırmayanlar giremez
ben sende neleri... 
            fırtınaya tutulmuş yelkenli 
            çarpar gibi kabuğuna dünyanın 
            paramparça ruhumdan dökülenleri
ömrümce çalıştığım hayali 
            ayağım eşikte kulağımda deniz sesi 
            taş kırıcılar geldi duvar yapıcılar 
            öğrendim kirli duvarlara kara kalem hayatlar çizmeyi
doğurdum doğruldum yoruldum 
ben sende neleri...
unuttum!
Kocaeli Şehiriçi, sayı 49, 2007
<end>

<start>
kandan kına yapmışlar 
ellerine yakmışlar 
dünya denen gelini 
duvağından asmışlar
biz şimdi aşktan Burka 
aşık olup bir yıldıza konmaktan 
gülün yaprağından, öpüşmenin tadından 
nasıl...?
Adın neydi Burka? 
koynunda patladı patlayacak bir bomba 
gibi uyurken oğlun, şafakla 
kandahar ve mayvan ve herat 
memelerinde on yılların irini 
akarken, yaralı atların ölüme terk edildiği 
yataklarda bir kez daha 
ikiz kulelerin tozuyla, sevişmesiz 
uyanırken, Burka...
kat kat çarşaflar gibi serilmişken hayat 
sen acı katında yok katında 
ölürken, nasıl, Burka...?
kalp yerine bir kilidi taşımaktan 
yorgun adamların gövdesini taşıyan
kardeşim, buraya nasıl... 
mızrak ucunda oğullar ve kızlarla 
yürürken dünya 
avutayım seni hangi masalla
bir tas çorba bile değilsin açlar sofrasında
kurtlar uluyor Burka 
koynundaki oğul koca oluyor 
kabil ve kandahar ve incirlik 
ve new york Burka 
kasıklarında geziyor
dokuz ay dokuz düğüm öldün 
adın bile konmadı Burka
senin kanındır akan dünyanın tüm sokaklarında
(Dünya Tutulması adlı kitabından)
<end>

<start>
iki omuz arası uzaklığında
dönüyor dünya. elinde sır kovası
masallar eksik çocukları uyutmaktan gelmiyor
uzamıyor saçları bozkırdaki ağacın
kuşların kursağında kalmış bir mektup gibi
kurumaya durmuş damarı yaprakların
düşhanem düşüşhanem kederim
kendine çarpa çarpa sendeleyen sözlerim
acı ten'e ten gece'ye gece kim
senden gelip sana giden harfleri hecelerim
  A'acıydı
  B'burda
  F'nin kırıktı zaten ayağı
      hiç çıkmazdı sokağa
-dağılan harflerimi toplama!
ben dünyayı bağışlamadım o da bağışlamasın
ipe dizilmiş kardeş ölüleri anne gözleri
bir dağın bir dağa ettikleri
gövdem boydan boya ayak izleri
geceye uzadım sabaha kısa
kaldı karanlığın giydirdikleri
ben dünyayı bağışlamadım, o da...
<end>

<start>
hiçliğin mor alfabesi, çiçeksiz
bahçeyi bahçen bil, demir
asasıyla geçerken ömür
gittiğinin ertesinde nasıl bir deniz
sabrın çatladığı yerde
bir fena kamaşma
önceye kalma
unutulmuş bir mektup kaldırımlarda
gibi bırakılmış aşkla
ne unutmaya ne hatırlamaya
önüm sıra ardım sıra yok yok yok
dağ olsa yarılmaya, taş olsa çatlamaya
kır kır kır, zamanın çekici
elinde, indir, kristal aynalara
öteydi, gittim, uzak
bir nehir denizini aradı
elim ayağım düğüm, kör
zaman, kambur gece
ne gidip ne döndüğüm
ölü bir güvercin besliyorum kendimle
ölü bir güvercin, sen diye...
.../...
kederim yok, içimdeyim, derin
bir kuyudan çıkmak üzereyim
başımın üstü güvercin denizi
başım mı gök mü kim
dönmekteyim dönmekteyim
boynuna gümüş halka geçirilmiş
kuşları bekle, seni sana senden
toparlanmış sözcüklerle
yapılmış bir bulut gibi sabahına
ve yastığına ve seni sen
yapan cümle hatıraya
ben içimde tarlalar ağaçlar
ve yeraltı şehirleri çarşılar
ve hanlar hamamlar
aşka sunak olsun diye
gözyaşından kurnalar
içimde bir güvercin ölüyordu sabaha kadar
ben ölüyü beklerim, git
altın tozu serperim gözlerine
gövdesine gökkuşağı
son kez avuçlarından su içerim
bekleme git, ölüyü benimle...
uyusun diye, uyansın diye
kalbime ellerinle bıraktığın ökse
duruyor yerli yerinde
istedim kum olayım
gel kırıl bende
düşün gerçekliğine, gerçeğin
koyduğu mesafeye
önce beni inandır, sonra sen
kıvrılmış midye gibi gövdende
uyuyan kendini uyandır
sabır ile yaş ile söz
birike birike, yazdım
defterim elinde. oku
yeraltı sularının sesiyle
ben merhamet dilemedim dünyadan. sen de...
PATİKA / ekim-kasım-aralık 2006
<end>

<start>
lirik şiirler yazıyorum
eve dönsün diye kalbim
bu kaçıncı kış, uykusuz
bir sarnıç gibi gecede
günahkâr soluğuyla tanrının
göğsündeki dağa üflendim
daha diyordum, daha, uzağa...
ot yolmaya kök sökmeye
taşın inceliğine
güneşin şerrine
başka nedir ki dünya
kurban celladıyla
sevişmeyecekse
daha diyordum, daha, uzağa...
atlasın davetkâr hışırtısına
cennetten kovulmuşların sofrasına
bu kaçıncı tünel, yaşlı
bir ağaç gibi ovada
acının gözleriyle bakıyor
çıplak omuzlarından gecenin
dökülen nehir gibi kalbim
toprağına akıyor
daha diyorum, daha, uzağa...
çarmıhta kuruyan kana
inkâra ve imana.... daha
yol almalısın kalbim
inanmak için kendinden başka
hiçbir şeyin kalmadığına
ah işte o zaman yaranın ne kadar derin
ve suyun imkânsız olduğunu
anladığında
dönmelisin
kalbim, güzel evim
<end>

<start>
yakama çürümüş çiçeği
taktım da geldim. sesim
yokuşlarıydı içimin, indim çıktım
debelendim. sen söktükçe ben ördüm 
düz ters lastik haroşa
çıplak gövdemi şiirle dövdüm
‘sahtiyan’ mı diyorlar bezirgânbaşı
kapat kapıyı, yenildim
baktım da kâğıt tanrılarına dünyanın
kendime kayalardan bir parça edindim
sesim dünyanın duvarlarına
çarpıp bana dönüyor
anne beni düşünme
içime ektiğin ağaç
tersine büyüyor
ben de büyüyeceğim. kızarmış
elmalarımı kimseye vermeyeceğim
anne beni düşünme
emanetin olan uçurumu
kimselere düşürmeyeceğim
çeyiz sandığıma bıraktığın mühür
kalbindir. söz 
mührü kalbimde gezdireceğim
karanlık bastığında sarı bir ışık
gibi parlayan şeyi hiç yitirmeyeceğim
say ki deniz feneri, say ki orda bir yalnız
bir yalnıza çiçek açmadadır
say ki orda bir dalga
bir dalgaya kulaç atmadadır
yakama çürümüş çiçeği
taktım da geldim.
 sakın anneme söylemeyin 
kapat kapıyı bezirgânbaşı
yenildim
<end>

<start>
o senin ıhlamur duruşun 
oğulotum bal köpüğüm 
evler kapılar boyu 
boynundaki kuğuyu 
besleyip doyurduğum 
o senin çarşı pazar duruşun
yıldız ağdı, öldü ikizin oğul 
ne musalla ne sela 
göğsümdeki yırtık büyüdü 
dal boyun toprak oğul
kılıçları kinle parlak 
yürekleri pıhtı kan 
çukur kazıyorlar oğul çukur kazıyorlar 
hiç durmadan
gözlerini koyuyorlar 
ışığın kalıyor 
ellerini koyuyorlar 
sıcağın kalıyor 
ağzını koyuyorlar 
şarkın kalıyor 
bir dağ taşıdım ya bir ömür, 
koynumda parçalanıyor
çağın kumaşı delinmiş oğul 
dağın tasası çalınmış oğul 
balın köpüğü alınmış oğul 
-sen bu ölümü niye öldündü?
(Bahçe 20, Sonyaz 2000)
<end>

<start>
şimdi psikanaliz. masamda kuşlar yürüyor 
bugünü yaşama arzusu varoluşsal psikoterapi 
cezalı çocuk kapıyı yumrukluyor 
vesikam hypatia'dan siyah heyaz 
beyazında annem bakışlı bir kadın oturuyor 
siyahı önlük diye giy giy eskimez 
yakamdaki kola canıını acıtıyor 
on kasım mı gelmiş atatürküm mü ölmüş güm güm
bir davul tokmağını dövüyor
bunlar kasımpatları sarı beyaz toplanacak 
ölü aşklar aşık olamayanlar bir bacağı takma
ve kalbi delik deşik olanlar için bir çelenk
çarmıhın tepesine bırakılacak
ne kaleler gördü iskender büyük mü büyük
gemiler çöller ve içinde arsenik
freud yoktu babalar oğullarının kalplerine yük
nietzsche canımı yakıyor dünya bana küs 
tavşan mı dağa dağ mı tavşana bilinmiyor
rh negatif ruh, ikizi yaşamıyor
düş görmüşüm heidi clara'yı dövüyor
peterin keçileri dağ bayır bağır bağır
sevgi kısmi felç omirlik hasarlı
aşkın telefonu telesekretere bağlanıyor
kanımda trompet çalıyor izci çocuk
zenci bir keder damarlarımda
oyun içinde oyun bu kaçıncı prova
hayatın kulisinde tanklar tüfekler
barış göğüs kıllarını traş ediyor
şarjöründe tek mermi postalı delik
ayağındaki mantar ruhunu sıkıştırıyor
en büyük asker bisim askeren büyük
ağaç içimize devriliyor
şimdi psikanaliz masasında kuş pislikleri
freud can çekişiyor
Deliler Teknesi / Eylül - Ekim 2007
<end>

<start>
gün iniyor, yüzüne bakıyorum
suların çizdiği yarım yüzüne
sesin resmidir harfler
yarım yüzüne bir yarım daha...
seviniyor sözcükler
inip inip çıkıyorum sesinle
düşlerini havalandırıyor boş iskemle
kim oturmuş kim kalkmış 
geceden kalma ateşin çukuru yanıbaşımda
seni bir ateşe bir suya
donuyor çözülüyor bekliyorum
niye? ...
tenimdeki yara izi
çıbandı. ne zamandı? sanki orda
bakılmamış dağ sancısı
yarım yüzünle dolaşıyorum
hanlar çarşılar su başları patikalar
kadının biri yok kuyudan su çekiyor
adamın biri yok kuşları dinliyor
yarım yüzünle sevişiyorum
soru işaretinin ritmiyle
evler bize bakıyor
sokaklar bize
kırık bir bilye
gözlerimizde
sesinle dans ediyorum
resmimizi yapıyor gökyüzü
ne çok benziyoruz birbirimize
uzağımda uyurken
çekilmiş bir fotoğrafın
var bende. yer değiştiriyor
yüzümle
seni seviyorum
gün inmek üzere
<end>

<start>
meğer söz karbon
bahçe rüya
yılanı derisinden soymaya
meğer ateş
meğer köz
değilmiş. meğer taş
üzümü olgunlaştırmaya
kimdi rüzgârını gömen
suskunluğun hırkasına
çinko dam çürüyor
gibi söz düşerken
zamanın burgacına
meğer ne gövde
ne ten
kuytundaki çayıra
girip at koşturmaya
meğer atım terli
soluğum dar
meğer yolculuk
sözün ıssız koynuna
(Kum 20, Kasım - Aralık 2003)
<end>

<start>
biz kaç çocuk bir anneden 
çıkmıştık yola 
kaç zeytin tanesi 
karanlık içre 
gece kesiği 
kim kimden 
kırılmıştı ki 
yeryüzünün çanağına 
oluk oluk kan 
olup akmıştık. nehir 
kütür gibi dökülÜrken denize
biz kaç çocuk 
dünyanın gözbebeğinde 
durup nehre bakmıştık
sandığında engerek 
saklayan tavan aralarından 
börtü böcek bahçe katlarından 
biz kaç çocuk bir ipe 
dizilip asılmıştık
biz çok çocuk bir anneden 
.......... 
oğlanlar sokağa çıkardı 
kızlar bahçeye kadar 
rahminden düşen asit damlası 
kimin boynuna vebal
yasakmeyve, Mayıs-Haziran 2004
<end>

<start>
nasıl unuturum bir sap menekşe 
ağzının kıyısında duruyor,öylece 
uyuyorsun.nasıl......ölüyorsun
upuzun kavaklar devrilir gibi 
değil. dağ yıkılır orman tutuşur 
gibi değil. bir nehir 
akıyor gibi ölüyorsun. 
ağzının kıyısında bir sap menekşe 
gibi duruyor yaşın.
şimdi başkalarının oturduğu 
evlerdeyiz. birer balkon 
birer eşik olmaya 
yeraltından yaralarımızla 
şimdi başkalarının oturduğu 
evler odalar olmaya
yaşamak ki mavi bir şal boynunda 
kar üstünde ayak izlerin, gülüyorsun 
sürgit bir acı bu, nasıl unuturum. yağmur 
yağıyor gibi
<end>

<start>
yorgun atlar gibi geliyor
yaralı orman ağulu dağ
kar yüklenmiş dallar gibi geliyor
beni diyor, taşların arasında
bir su sesi gibi sakla
rüzgâr yemiş otlar gibi geliyor
açık kitap sararmış ekin
ateşe verilmiş tarlalar gibi geliyor
en güzel akşamı kuruyor
en güzel ay’a
en dar odayı
en geniş sokağa
en uzun nehri
en derin uçuruma
uzun sürmüş savaşlar gibi geliyor
kırık kemik, kesik kol, kınına
sığmayan hayat gibi geliyor
beni diyor, bir sarmaşık
gövdene tırmanır gibi kucakla
<end>

<start>
Hafiften bir yağmur yağıyordu
Ipıslak uzanan raylar hüzün veriyordu bana
Deli bir rüzgar musallat olmuştu
Uzaklara uçuşan saçlarına
Sonra bir düdük öttü hain
Mahzun bakışlar kaldı karanlıkta
Birden yalnızlık doluverdi
Senden boşalan avuçlarıma
Bak sevdiğimiz şarkılar da susmuş
Yitirmiş sevincini yıldızlar bile
Artık bu şehrin sokakları da bomboş
En cömert vaktindeki bahar bile nafile
Yollar ötürdü sevincimi yollar
Şimdi tatsız bir akış halinde zaman
Tedirgin dünyamda yalnız
Yaşıyor pırıl pırıl hatıran
Gün bir daha doğmadı pencereme
Bir acı şarkıyla başladı rüzgar
Masmavi akışı durdu zamanın
Benden koparırcasına aldı seni ufuklar
Böyle öksüz kaldı artık bu şehir
Göklerinde mahzun bakışlı kuşlar
Bir el sildi renkleri ufkumdan bir bir
Hep aynı hasretle söndü yıldızlar
Ama hatıran var içimde sıcak
Bir baca gibi hep tüten hatıran
Bulutlar öyle yalnız geçmeyin üzerimden
Bir tanem el ediyor uzaklardan
Birden susuverdi serçecik
Temmuz bahçelerinde çiçekler mahzun
Rüyalarım bile senindir çocuk
Dolaş gecelerimde uzun uzun
Ne rüzgarda bir teselli var
Ne yıldızlarda merhamet kaldı
Kapkara kanadını gerdi yalnızlık
Dünyam ufaldıkça ufaldı
<end>

<start>
Yorgun kanatlarınla bir akşamüstü
Özlem bulutlarından süzülüver içime
Sen gideli menekşeler bahara küstü
Ne gün doğdu ne yıldız gülümsedi geceme
Dalında kurudu ümidin goncaları
Sevdaya alkış tutan elleri kader kırdı
Bir türlü bulamadım o dörtlü yoncaları
Aşkın mutlulukları çözülmeyen bir sırdı
Şarkılar hep tek yanlı aşklar için ağladı
Hüzünlerdi dökülen tamburların telinden
Gönül mangalında ateşler kül bağladı
Sağlam bentler yıkıldı ihanetin selinden
Çalmadın bir daha gönül kapısını
Gülmedin sabahıma pembe şafaklar gibi
Bir kenara fırlattın aşkımın tapusunu
Yüreğime saplandın keskin bıçaklar gibi
<end>

<start>
-O şehirde gene şarkılar söyleniyordur
Karşılık görmemiş sevgiler üstüne
Işıkları sönmüş odamda
Yarım kalmış şarkımı duyuyor musun
Beni sorarsan gene yapayalnızım
Sen sıcak döşeğinde rahat uyuyor musun
-Boş kalan yastığını başkası mı doldurmuş
Ellerini okşayan o yabancı kim
Öyle uzak bakma yüzüme
Seni artık yolundan döndürecek değilim
Ne o gözlerin dolmuş yoksa ağlıyor musun
Kırk yılda bir olsun beni anıyor musun
-Özlediğin hayatı buldun mu bilmem
Gözlerinde hala hüzün var gibi
Işık yüzün gülmüyor anlat nedendir
Gene aşksız gene bomboş mu için
Niye ellerin soğuk yoksa üşüyor musun
Mutluluğun peşinden hala koşuyor musun
-Kar mı yağdı güvendiğin dağlara
Seni de bir türlü ondurmadı mı kader 
Üzme kendini her şeye rağmen
Dünya yaşamaya değer
Bu yerler bu alem herşeyden yoksun
Sana sesleniyorum duyuyor musun...
<end>

<start>
Gurbet gurbet öten tren sesi
Ve son kampanayla başlayan özlemin
Unutacaksın bu şehrin garip gecelerini
Yıldızlarına uzanmayacak ellerin
Yollar sana sevinç bana hüzün verecek
Boynu bükük döneceğim odama
'Unut beni' diyordun ayrılırken
Unutmak kolay değil ama
Düşün bu şehrin garip gecelerini
Düşün yalnızlıklar içinde beni
Hani bir resmin kalmıştı bende
Onu olsun yalnız bırakma emi
Bilinmez dünya hali bu
Zamanla değişebilir insan
Belki dönersin bir akşam vakti
Bulutlarla o uzak diyarlardan
<end>

<start>
Ey! .. 
Rüzgarları burcu burcu hürriyet kokan, 
Anamdan yakın, 
Yarimden sıcak Anadolum...
Sırtında kırbaçlar şaklamayan 
Hür insanlarla dolu. 
İliklerine kadar hür Anadolu. 
Orda. 
Besmeleyle açar şafaklar, 
Tevekkülle iner akşamlar. 
Dualar sinmiş bulutlar dolaşır 
Bereket yağdıran göklerinde, 
Teselli çiçek açar dal uçlannda, 
Nurdan ırmaklarda yıkanır huzur 
Sevda tüten türküler okunur 
Uzayıp giden yollar boyunca... 
Mevsimleri iç açan, 
Ümit gibi yeşil, 
Hayal kadar renkli Anadolum 
Hür doğdun, hür yaşadın 
Hür kalacaksın hür...
<end>

<start>
Silkindi karanlığından 
Pırıl pınl sabahlara. 
Tarla motor sesiyle uyandı 
Bereket yüklü bahara.
Keyfince akmıyacak gayrı 
Seyhan, Sakarya, Tunca. 
Alabildiğine yeşermiş tohum 
Rahat topraklar boyunca.
Kemirmiyor yeşil kurt, pembe kurt, 
Gönlümce büyümede pamuk; 
Mesut günlere doğru Türkiyem 
Aydınlık ufuk.
Yollar büyüdükçe ferah, 
Bozkır yollara aşık; 
Dost bir el gibi uzanmada 
Her yana ışık.
Cümle dertler tükenir bir gün, 
Türkiyem gök maviliğince rahat; 
Rüzgar gibi savruluyor harmanlar 
Çalmak üzere özlenen saat.
<end>

<start>
İnsan bu kopar birşeylerden hep 
Aşktan, anılardan ya da bir kentten 
Yalnız geçen gemilerin izleri kalır 
Durgun sularında titreşen 
Sonra acı bir rüzgar öper 
Aşka susayan dudaklar 
Ezer hoyratça kışlar 
Sessiz dökülen yaprakları
Açar aşkın büyüklüğünce 
Gönül bahçelerinde keder 
Mutluluğun örtük penceresinde 
Boynu bükük mevsimler
Kopar tespih taneleri gibi 
İçimizden hatıralar 
Sönmüş mangalında geçmişin 
Kalır hüzünlü avuntular
Yağar ayrılığın yağmuru çisil çisil 
Şimdi uzak bir kenttedir ışıklı yaşantılar 
Bulutlu göklerinde ümitlerimizin 
Ebedi unutuş ve hatıralar
<end>

<start>
Özlem rıhtımında gün akşam oldu 
Sarıl küreklere gel usul usul 
Güzelim leylâklar saçını yoldu 
Dağıt hüzünleri gül usul usul
Odalar şenlensin ayak sesinle 
Aynı saksılarda büyü benimle 
Mutluluğa dönük şarkını söyle 
Kopsun sevincinden tel usul usul
Yağmur ol göklerden yağ ellerime 
Ayışığı gibi vur yollarıma 
Nazlı kuşlar gibi kon dallarıma 
Sevda sepetime dol usul usul
Katmer katmer açıl gönül bahçemde 
Bir ipek çevre ol fakir bohçamda 
Mecnun'um Leylâ'sın dertli bahçemde 
Kapımı yeniden çal usul usul
<end>

<start>
Söyleyin o hüzzam şarkımızı ne olur
Varsın bülbül gülünden çoktan ayrılmış olsun
Hüzün kıyılarına eylül mehtabı vurur
Sevda yelkenimize ümit rüzgarı dolsun
Nisan yağmurları süzülsün saçlarından
Zümrütlü aynalardan görünsün mahmur yüzün
Güzelliğin sarkıyor pembe dal uçlarından
Geceleri yok etsin o ebedi gündüzün
Sevda şadırvanından dökülsün billur sesin
Sihirli tellerini titret gönül sazımın
Gece gündüz arıyorum söyle nerelerdesin
İlacı sensin gönül yazımın
<end>

<start>
Sürme üstüme üstüme karanlık geceleri
Nasıl olsa siyaha açılacak o son kapı
Tevekkelü ötüyor gönlümün serçeleri
Ben şimdi çatırdayan sallanan o köhne yapı
Ümitlerimde hüznün simsiyah şemsiyesi
Penceremin pervazında sevimsiz kuşlar
Artık duyamıyorum özlediğim o sesi
Nedense son bulmuyor bahçemde kara kışlar
Siliver günahımı kara kaplı defterden
Cennetinden banada bir damlacık yer ayır
Görüyorsun yorgun düştüm netametli seferden
Yalvarırım Allahım benide kayır
<end>

<start>
Düşler rıhtımında sevecen kuşlar
Pembe şafaklara yelken açıyor
Billûr kadehlerde renklenen düşler
Gül bahçelerine ümit saçıyor
İhtiyar dallarda taze yasemin
Hayal iklimlerinin şen habercisi
Susmuş şarkısı gamın kederin
Ebedî güneşler dağıtmış sisi
Küçük istasyonlarda hızlı trenler
Pembe şafaklara doğru koşuyor
Bahar sevincinde güller gülşenler
En esmer bulutlar şimdi hep nur taşıyor
<end>

<start>
Şarkılar anlatırdı maceramızı
Şarkılarla güler ağlardık şarkılarla
Çiçekler denizler gök kıskanırdı
Bahçeler ayak sesimizden tanırdı
Düşerdik yollara kuşlar gibi baharla
Şimdi o günlerden yüreğinde iz var mı
"Anlat bana ey sevgili aşkın bu kadar mı"
Bizim de sevdiğimiz şarkılar vardı
Yeşil gecelerde dinlediğimiz
Dalgalar söylerdi, rüzgâr söylerdi
Sonra o şarkılar tükeniverdi
Sen dönmedin gittiğin ötelerden
"Beklerim her gün bu sahillerde mahzun böyle ben"
Bizi ağlatan şarkılar vardı
Gecelerin esmer dudaklarında
Bir yavru ceylan gibi uyurdun kollarımda
Aşkımızda her mevsim bahardı
Ben hâlâ yarım kalan sevdamızdayım
"Gittin artık seni ben nerde bulup yalvarayım"
Sonra sevdiğimiz şarkılar sustu
Sustu saçaklarda âşık kumrular
Unutuşun rüzgârı dolaştı bahçemizde
Düştü gül yüzlü çiçekler derde
Kararan ufkumuzdan çekilip gitti bahar
"Aşkın bana bir gizli elem oldu güzel yâr"
<end>

<start>
Sizin yaşınızda olmak ne iyi çocuklar
Ne iyi
Asıp düşünceyi bulutlara
Özgür kelebekler gibi
Sizin eliniz ne ince çocuklar
Ne ince
Solmasın umutlarınız
Deli gibi bir rüzgâr değince
Sizin umutlarınız ne büyük çocuklar
Ne büyük
Değdikçe zamanın eli
Sizin de yaşantılarınız bölük
Sizin gözleriniz ışın ışın çocuklar
Işın ışın
Duymayın körpe yüreklerinizde
Endişesi kışın
Yalnız sizin sevginiz gerçek çocuklar
Yalnız sizin
Sizde mavisi sizde rüzgârı
Gök ve denizin
<end>

<start>
Yakından görmüştüm gözlerini 
Mavi bir ışık akmıştı içime. 
Bu büyük aydınlıkla 
Dopdoluyum gene.
Kara bir çağ kapandı 
Işık bakışlarınla. 
Mutlu yarınlar müjdeleyen sesin 
Kulaklarımızda hâlâ.
Silemez mavi aydınlığını 
Atatürkleşen gönüllerden. 
Ne yobazlaşan karanlık 
Ne kızıl kefen.
Bunca yıl geçti aradan 
Daha dünmüş gibi taptaze acın. 
Yaprakları her mevsim yeşil 
İçimizde diktiğin ağacın.
Mutlu bir ışıksın ufkumuzda 
Bitmeyen, eksilmeyen 
Dualar taşır sana kuşlar 
Dünyanın dört yerinden.
Ellerin geçti alnımızdan, 
En büyük tesellimiz 
Dağılsın bütün karanlıklar 
Daha da yücelen Türkiye'miz.
<end>

<start>
Cami avlularında dualar sinmiş kuşlar
Gün vuran kubbeler altın yaldızlı fanus
Tepelerde sarışın bir rüya Temmuz
Ufukta renklerin cümbüşü başlar
Mercan kanatlariyle kolan vuruyor kuşlar
Selvilerden bir hüzün eser; Eyüb’e
Mahzun Haliç akşamları paslı gibidir
O semtin fakir halkı dönerler bir bir
Ellerinde soğan ekmek gün vurmaz evlerine
Gündüzün telâşından sıyrılmış liman
Yorgun argın rıhtımlarda akşamın garipliği
Lodos meltemleriyle mahmurlaşan Adalar
Ve enginde Marmara’nın en taze güzelliği
Köhneleşmiş yalılar uzak özlemler gibi
Mahûr beste duyulur hâlâ odalarından
Korularda bir devrin kaybolmuş saltanatı
Hayal gibi düş gibi akıp gitmede zaman
<end>

<start>
Her şey insanla güzel,
Doğan güneşe karşı gerinen evler,
Mavi rüzgarların koştuğu sokak.
İnsansız olursa sevimsiz resim gibi
Dal uçlarında göveren bahar,
Tarlada boy veren o altın başak.
İnsanlar,canım insanlar! 
Işıklar,renkler hep sizin için.
Sizinle anlamlı gökler ve deniz,
Sizinle bölüşür sevinci kuşlar.
Siz oldukça tehlikesiz,
Karanlıklar yokuşlar.
Sabahlar sizinle aydınlık,
Elleriniz uzandıkça mavi,bulutlar.
Sizin için kızarır dalında yemiş,
Sizin için yağar bereketli yağmurlar.
Sıcak dostluklar,sevgiler varken,
Savaşlar,kinler,öfkeler neden? 
Bırakıp gideceğiz bir gün,
Dünya bu kadar güzelken.
<end>

<start>
islak kanatlarinda bahar tasiyor kuslar 
badem ciceklerine yagmur yagiyordu 
gozlerin iki bahar damlasi cancagazim 
beni canevimden vurdu
yagmur yagiyordu inceden 
yeseren anilarimiza 
boceklerde bir sevinc bir sevinc 
mutluluk tasiyorlardi dunyamiza
can erikleri vardi dallarda 
sevgiden umuttan catlamis 
can erigi tadinda dudaklarin 
mutlu zamanlara adanmis
gundogusu esiyordu hafiften 
saclarin ruzgarda basaklar gibi 
bir sarkisi vardi ruzgarin 
opulesi
yagmur yagiyordu cancagazim 
anilarin yeseren topraklarina 
bulutlar alip gitti uzuntuleri 
baska dunyalarin ufuklarina
<end>

<start>
Şimdi Altındağ'da akşam olmaktadır 
Koyu gölgeler düşmüş sokaklardan. 
İşçiler, odacılar ellerinde ekmek soğan 
Gecekondularına yollanmaktadır.
Bu şehir dile gelir kaldırımlarda 
Garip pinekler kahvelerde hanlarda 
Uykusuz, düşünceli yolcular garda 
Ya gurbet ya sıla hülyasındadır
Cebeci sırtlarında hastane 
Kah ümide kah ecele dönük biçare. 
Askeri, memuru, köylüsü, kızı 
Çilesiz sabahların rüyasındadır.
İnsanları karanlık, insanları perişan 
Gecelerine çil çil yıldızlar yağan 
Asude mütevekkil Yenidoğan, 
Yoksul şafaklara uyanmaktadır.
<end>

<start>
Sen gözlerimin ufkunda tüterken 
Hüzün yağmurları yağmazdı günlerime 
Ilıman ikliminle dolardı içim 
Nasıl da sokulurdu ellerin ellerime
İnce bir yapraktı saçların 
Yaşlanmış ağacımın dallarında 
En gür şafaklar sökerdi 
Aşkımızın yollarında
Sen sıcak gülüşlerde yaşardın 
Avuçlarında hep bahar yağmuru 
Yirmi yaşın elleriyle okşardım seni 
Uzandığımız gök maviydi ve deniz duru
Kaçıp sana sığınırdım 
Geceler üstüme üstüme gelince 
Sonsuz mutluluklar ormanında 
Bir nazlı geyik gibiydin ince
Bir sen güzeldin benim için 
Bir de yüzünde açan karanfil 
Öyle çok esiyordun ki içimde 
Bahar rüzgarı gibi efil efil
<end>

<start>
Çocuk türkülerimin içinden çıkıp gelsen 
Bana kederlerin en güzelini getirsen 
Sonra İstanbul'u bırakıp gitsem 
Kızkulesi sırılsıklam ağlasa 
Karidesler pırıl pırıl balıklar ağlasa 
Bulanık güneşlerde düşsem yollara
Saçların uçsa bulutlar arasında 
Kaşların, kirpiklerin uzasa yıldızsı 
İncecik şamdanlarda yansa hatıran 
Deniz fenerleri çaksa bir yeşil, bir kırmızı 
Her ağacın arkasından ve her köşeden 
Sen çıksan karşıma
Sıcak bir yağmur akmasa ellerinden 
Yüzüme hep acır gibi bakmasan 
Geceler kararıp kararıp gelmese 
İstanbul'u bırakıp gitmesem 
Ufalsa ufalsa yalnızlığım 
Sen essen mutluluğun denizlerinden
Gelsen umutsuzluk çiçek açmasa 
Lodos kuşları konmasa rıhtımlara 
Gene beyazlığın aksa çeşmelerden 
Yokluğun yüzmese bulutlarda 
Tutup pişmanlığın eteklerinden 
Şafaklarla dönsen kıyılarıma
<end>

<start>
Gözlerimde Ankara tütüyor 
Masmavi gökleri vurmuş ufkuma 
Gündüz hayalime gece rüyama 
Ankara'nın eflatun taşı 
Babamın kırlaşmış başı 
Ve dost yüzlü sokaklar giriyor 
Gözlerimde Ankara tütüyor
Serin bir poyraz esiyordur tepelerden 
Akasya dallarını ürperten 
Geç kalmış öğrenciler koşuyordur trene 
Avareler uzanmış yeşil çimene 
Aşina sesler gelir sokaklarından 
Seni görüp seni sevip de ayrılmak zor 
Gözlerimde Ankara tütüyor.
Bir ay doğuyordur Elmadağı'ndan 
Rengiyle ışığıyla bizim olan ay 
Yavaş yavaş kapatır dükkanı Günay 
Son yolcular görünür Ozanlar sokağından 
Gece garip yüreğime düşen kızıl kor 
Gözlerimde Ankara tütüyor
Altındağ'ın artan kalabalığı 
Mamak yollarında dizim dizim işçiler 
Vişne bahçelerinden gelen serinlik 
Badem çiçeklerine yağmur çiseler 
Sen bu düşü neye yorarsan yor 
Gözlerimde Ankara tütüyor.
<end>

<start>
Hüzün sokaklarında gülkurusu bir imbat 
Kuşların kanadında çığlık çığlık sonbahar 
Muhteşem demindeki renklere inat 
Kırık telli sazlarda bir Bestenigâr
Eskimiş saçaklarda yüreği dertli kumru 
Güz sevdalarına matem tutuyor 
Karalar bürüdü nazlı bulutu 
Sonbahar en sıcak umutları yutuyor
Semalarda yazla hazin vedalaşmalar 
Daha hızlı dövüyor dalgalar kıyıları 
Yine yapraksız kaldı zamanı yutan çınar 
Kehribar tesbihlere dizdik zamanı
<end>

<start>
Yeşil rüyalarında hatıralar 
Mevsimler boyunca çiçeklenirdi. 
Sonsuzluğu hayal edilen bahar 
Dişi gençliğini bu şehre verdi.
Huzur dal dal açar bahçelerinde 
Sevda masalları dinler çiçekler. 
Hulyalara dalan gecelerinde 
Yeşil gözlerini öper melekler.
"Gümüşlü", fecirle tutuşan kümbet 
Fani zaman akar "Nilüfer". 
Türbelerde hâlâ mukaddes nöbet 
Ova, fethin nal seslerini dinler.
Geçmiş zamanlardan kalan aydınlık 
İpek gecelerine iner sel gibi. 
Yıldızların koynunda erir aydınlık 
Yeşil rengi bir darbımesel gibi.
Hülyalara boş kadehler uzatır 
Garip akşamlardan taşan su sesi. 
Anlatır sevdaları satır satır 
Sır kutusu çınarların gövdesi.
Mavi çinilerden okunur Kur'an 
Ses vermedikçe tarih, kubbelerinden. 
Hep aynı şarkıyı söyler şadırvan, 
"Çıkmaz muhabbetin derun-u dilden..."
Mahzun selvilerde uhrevi sada 
Mesut yalnızlığında Emirsultan. 
Hatıralar şehri zümrüt Bursa'da 
Rüzgarların kanadındadır zaman...
<end>

<start>
Gözlerin iki yıldız damlası 
Çalar akşamla kapımı 
Bir yağmur başlar içimde yeşil 
Döker üzüntü yapraklarını
Her gece bir başka mevsimle gelirsin 
Dudaklarında alev alev yaz 
Bir bahar kadar arzulu bazan 
Bazan da kış gibi serin ve beyaz
Rahat okşayışlar gibidir 
Sabahımda ışık ellerin 
Sonra tutup alınyazımı yazar 
Bırakır ortasında güzelliklerin
Durur yeşilin ortasında umut 
Mutluluk gülümser gecelerden 
Ölümü yalanlayan şarkılar geçer 
Birlikte dolaştığımız bahçelerden
<end>

<start>
Bu herşeyini yitirmiş dünyamda 
Ne doğan günden ümit kaldı 
Ne parampaça gönlümde tahammül 
Dost yüzünde kayboldu bu simsiyah akşamda 
O hep ötsün dediğimiz kuşlar da sustular 
En acı lezzetinde zaman 
Sen olmadıkça anladım 
Yalan gündüzlerin ışığı yalan 
Ufuklar merhametsiz rüzgarlar hoyrat 
Ve ömrün bahçelerinde keder 
Yalnızlığın acılarında 
Can verdi aydınlık mevsimler
<end>

<start>
Nedense küçük istasyonların hali 
insana hep hüzün verir 
Tek başına unutulmuş gibi 
Ağaç toprak ve demir 
Cam arkasında solgun yüzlü bir kadın
Mahzun gözlerle bakar çekilir 
Küçük istasyonlar bana hep 
Buruk yalnızlıkları tattırır 
Gurbeti acı acı çalar kampana 
Kavruk ağaç kara vagon gökte yıldız yalnızdır
Hüznüyle kaderiyle başbaşa yorgun 
Yanında yöresinde renkler sapsarı 
Terkedilmiş hâtıralar gibidir 
Ara istasyonların kül rengi binaları
Ara istasyonları kederli küskün 
Çevrenin kaderini yansıtır 
Gecelerin ayazında gelip geçen trenler 
İnsanın yüreğini biraz olsun ısıtır
Çok zaman ölümü düşündürür 
İnsana küçük istasyonların hali 
Garip yolcuları titrer öksürür 
Telgraf tellerinde kuşlar misali
<end>

<start>
Bir bir uzaklaştı yıldızlar 
Hüzzam besteler çalınan göklerimden 
Sevimsiz bir telâş aldı zamanı 
Aynalar gülüşünü yitirdi birden
Bir çıkmaz sokağa girdi ümitler 
Üşüdü sevgilerin nazlı ağacı 
Fenerleri karardı sensiz kıyılarımın 
Pembe sevinçlerimde bir kara sancı
Parladı unutuşun keskin bıçağı 
Bir tren çığlığıyle silindi hâtıralar 
Köprüleri yıkıldı sana giden yolların 
Mutluluğu kurumuş bahçeme yağmur 
Durmadan ayrılığı ve hüznü yağar
Üzüntü mangalında yalnızlığın külleri 
Aşkımızın ikilik cezvesi bomboş 
Uzaklaştı limanımdan güneş yelkenlileri 
Şimdi en mavi ikindiler bile loş
<end>

<start>
Kalmadı göklerin mavi gülümsemesi 
Yağmur halinde indi toprağa teşrin... 
Sarı avuçlarıyla alkış tutuyor 
Hüznün zaferine mevsim.
Cümle düşünceler perişan 
Mahzun hayaller darmadağın. 
Ölümü andırıyor çipil geceler 
Acı, güneye dönüşü kuşların.
Rüzgarda çürük yaprak kokusu 
Benzi uçuk hastada içlenme, telaş... 
Teselli ufkunda kara perdeler 
Ve kaybolan renklerde bir damla yaş...
Gümüş dumanlar örttü güzellikleri 
Yok ömrümüzde o eski lezzet. 
Melül akşamlar ağlatır bizi 
Ürkek bakışlarda korku ve hasret.
Bir endişe var sararan dalda 
Düşen yapraklarda kaldı neşemiz. 
Yeşilin kaderinde can verdi ümit 
Yaklaştı toprağa gölgemiz.
<end>

<start>
Avucunun ırmaklarında akar yüreğim
Dolaşır iç sularında
Küçülür
Bir çift göz kalır karşında
Bağlanır bıkmadığı tek oyuncağa.
Elimden tutunca
Köşe pastahane
Çikolatalı pastalarla kandırır
Piyano öğreneyim diye.
O küçük taburedir aydınlık cehennemim
Dikteleri başaramam
Tuşlara vuran suçsuz kırmızılığı yüzümün
Kırar loşluğunu akşamın.
Ne sözler verdim kendime
Sana yaraşacağıma
Hep beni sevesin diye cehennem sevginle.
Ömrüm bir gülün yaprakları arasında geçer gibi
Dizkapaklarının kıvrımlarında geçsin diye
<end>

<start>
Sığınaklara indirelim kuşları
Ne ciğerlerinin dayanabileceği gökyüzü
Ne içebilecekleri bir yudum su kaldı
Sığınaklara indirelim balıkları
Kurşuni gövdeleri kurşunlaşmadan
Sığınaklara indirelim ağaçları
Cevizleri, çınarları, servileri
Üzerindeki sincaplara dokunmadan
Arı bakışını çocukluğun
İndirmeliyiz sığınağa
Kirli bir kağıt para gibi buruşmadan
Elinde hayatın
Ucu işlemeli mendili, kavun kokusunu
Yumuşaklığını bir dere yatağının
Penceredeki hanımelini
Zor günlerde alnımıza konan o eli
Sığınağa indirelim Dünyayı
<end>

<start>
sorma bana kimim
nerden geldim buraya
gözlerimdeki kırmızı bulutlar 
hangi günlerden sorma
elbet olmuştur geçmişte açıklanamaz şeyler
bağlardan çaldığım üzümleri 
yemişimdir yaslanıp mavi göğün göğsüne
sorma bana kimim
yaşım kaç, işim ne
bana 'seviyor musun' de
başka bir şey sorma.
<end>

<start>
İnsan ne zaman insandır? 
En güçsüz yanlarını gizleyemediğinde. 
İki insan arasında diyalog ne zaman kurulur? 
Bir insan en güçsüz yanlarını sergileyip, 
Ötekide onu anladığında. 
Bir insan ne zaman sevmeye başlar? 
Karşısındakide onu sevmeye başlayınca. 
Sevgi ne zaman biter? 
Hiçbir zaman. 
Peki insan ne zaman biter? 
Artık sevmediğinde... 
                    Turgay FİŞEKÇİ
<end>

<start>
Yağmurlu günlerde seviş benimle
Kuşlar çinko damı gagalarken
Tenimin kokusunu değiştiren yağmurlarda
Sıcak öğlesonlarında seviş benimle
Buhurlar tüterken tenimden
Yanan toprağın buğusu soluğumken
Bahar günler dereboylarında seviş benimle
Kestane saçlarında kelebekler asılıyken
Yaz geceleri kurumuş dere yataklarında
Sıcak kumlar yatağımız, söğütler çatımız, duvarlarımızken
Ne olursa olsun seviş benimle
Dinlenmişliğin gücü kaslarında
İçinde ne varsa dökmenin hazzıyla saran
Sonra ilk kez görür gibi algılaman için
Her sabah öylece bırakayım seni dünyaya
<end>

<start>
Hayat kar altında kalan bahar
Çiçekleri üzerinde ölüyor en bereketli ağaçlar
Üretkenlik dört duvar arasında
Kar yağıyor bahar dallarına
Bahar dallarına
Üç bin yıllık hayatın bilgesi
Sevene acı veren bedeni bal ülke
Işıkların ardında solup gidiyor insanlar 
Kar yağıyor güneşli kirpiklerine
Yalnız sevda ve kocalma hüznüydü isteği
Karşında bir sigara içip ölebilirdik
İlk sen mi soldun böyle uzak toprağından
Denizlerde yatanlar adları yitik
Boyna dolanan kement, Magosa kalesi
Hepsi sayılsa tüm bir tarih mi?
<end>

<start>
Dünyanın dönmesi gibidir, dilinin dönmesi ağzında
Gündoğumları, günbatımları getirir
Uzun karanlıklar, beyaz geceler, mavi gök, yıldızlı gök 
Dilinden yansır dünyama
Aksayarak çalışan bir makinadır hayat
Durdu duracak duygusu verse de sürekli dönen
Sürüklenen ardında bir bedenin, inmeli bir bacak gibi
Ağzından çıkan sözcükler oluşturur hayat çizgimi.
Dilin sürçtüğünde, çözülür dizlerimin bağı
Dilin yuvarlanır, ben doğrulurum
Dilin, ağzımın sarmaşığı
Dilin bir lirin sesleri gibidir ardım sıra dolanan
Görmediğim, duyduğum bir kesinlik, adımı anan
Turgay: Dilinden elde edilmiş en güzel ses
Diline giden bağlardır yaşadığım bütün şehirler
Yürüdüğüm bütün yollar  dilinin çizgileri
Yüreğimin telleri, bir ucu hep boşlukta kalan
Bağlanamayan bir türlü, bağların yalnız bağbanı
Yalnızca kendini kapsayan bir manyetik alan.
Dilinin dönmesinin her duruşu ağzında
Gelip geçen bir şey midir yürek akıntısı
Ağızdan hiç gitmeyen yakıcı tütün tadı mı yoksa
Bir dil var sende dilimi bağlayan
Bir dil var bende dilini çözecek.
<end>

<start>
Gece yağmaya başlayan kardan mı nedir?
Saklamak zorunda olduğum kocaman bir sevinç varmış gibi
Çok güzel şeyler söyleyecekmişim de
Söyleyemiyormuşum gibi dolu dolu yüreğim.
İnsanca bir gülümsemeye rastladım
Hıdrellez günlerinde salıncaklarda sallanan insanların
Gönülleri kadar hafif.
Baloncunun peşinden koşan çocuk yüreği gibi sevdalı
Al, yeşil, sarı salonlarımız olsun. N'olur diyen
Bağlara gidelim
Asma çardaklarda yatalım gecelerde
İsteyen sabahlasın, istediği kitapla
Incir, üzüm, nar, şeftali
Hepsi hepimizin diyen
Sevginin dostluğun, arkadaşlığın dışında
Hiçbir anlama gelmeyen
İnsanca bir gülümsemeye rastladım
Merdivende verdiğin sarı kasımpatıyı unutmadım
Sevdiğim bir şiir kitabına taktım onu
Karıştı çiçeğin şiirlere.
Kolunu boynuma doluyorsun otobüste
Çocuğunu seven bir anne gibi
Yakınlığımız insanlığımızdan geliyor
Ne kadar insanlaşırsak
O kadar arkadaşız.
<end>

<start>
Altın sarı yapraklarda
Hayatın son kez yansıyan ışığı
Solarken yüzümde
Şiir
Kirlenen bir su gibi çıkıp gidiyor hayatımızdan.
Üzerinde unutulan meyvaları şarabi nar ağacı
Çiçeklerini anımsayan kim kaldı
Altmış yıllık çam, nasıl
Bu denli kıyıda kalabildiğine şaşkın
Orman oynamaz mı yerinden
Portakallar birer güneş olup yükselmez mi güz bahçesinden? 
Ilık toprakta taze güz çimeni
Soluğuyla nemleniyor yüzüm
Asmada kalmış bir salkım
Son kırlangıcın şırası
Hüzün, güz bahçesinde kızkardeşim
Kameriyedeki ıslak sırada
Çocukluğum tarlalarda
Leylek peşinde
Uzakta, göğün ve denizin griliği içinde alevler
Arıtımevi bacalarında parlayan bayraklar
Ayva dallarıyla karışan fındığın dibinde
Henüz çürümemiş bir tane
Sincabım nerde, ben nerde! 
Bu güz bahçesi sonu hayatın
Baharı bir daha görmek
Uzun, uzun bir gecede beklenen leylek
<end>

<start>
Kızıma bir ev tuttum
Önü çınarlı, havuzlu bir mahalle kahvesine bakan
Arkasında çiçekli, ağaçlı bahçeler
Bir divan, bir yatak, bir masa, iki sandalye
Bir de elbise dolabı.
Bilgisayarını kurduk salona
Bir de kitaplık taşıdım bizim işyerinden
Mutfak gereçleri aldı kendine
-Ağız tadını bozamaz çünkü gençlikler-
Kitaplarını, elbiselerini yerleştirdi, ilk yemeklerini yaptı
başladı çalışmaya
Kutsal bir görevde gibi
Hiç kimsenin kendinden istemediği
Kim bilir ne okumalar bekliyor onu, ne deneyler
Taptığım beyin kıvrımları
Kim bilir daha ne kentlere götürecek bizi
Ne dünyalara karışacağız
Ben ardında
Fenerini yitirmemeye çalışan
Küçük, beyaz yelkenli.
<end>

<start>
'Bu sonuncu' dedi İtalyan Lokantası'nın beyaz önlüklü yaşlı garsonu, 'seneye yok! '
Öyle bir andı, herkesin mutlu olduğu
Dalmıştım şişenin sonunda bitmesini istemediğim şarabın kızılllığına 
Pek de anlayamadık gözümüz bir onda, bir önümündeki tiramisularda.
'Beyaz kiraz likörü, ' dedi, 'yalnızca Yugoslavya'da yapılırdı, serin dağlı kirazlar ülkesinde. Savaş başladığından beri artık gelmiyor.'
<end>

<start>
Bu bürümcük elbise
onu dokuyanın güzelliğini kattı
asma bir gül gibi
balkon demirine yaslanan bedenine.
Sana uzanınca
çatıdan düşen mor bir çavlana bulandım
begonvil yumağında uyuyup kaldım.
Sayılar geçti sıra sıra
Ülkeler yarıştılar kömürde, çelikte
-Herkesin ne çok silahı! 
Hiç kimse yarışmadı
Kimin daha çok gülü diye.
Kim daha çok sever akasyaları
Kim bekler portakalların çiçeklenmesini
Yalnızca altında bir soluk için.
Elim seni içeri çekmeye çalışıyordu
-Tekstilde Avrupa´yı giydiriyoruz
Onlarca elbise dikerim her gün
Ne bir elbisem var, bir erkeği çekecek
Ne asma güllü bir balkonum.
Kameralar hızla dolaştı kentlerin sokaklarında
Yapılardan başka bir şey göremedi
Her şey alınıp satılıyordu
Gül bahçeleri bulunamadı.
Döneklikten döndü Kautsky
"Demokrasiden neden korkalım" dedik
Yüzyılın sonunda, yine başa döndük
Yıllar sonra ilk sevgiliye döner gibi
Duygularımız pek değişmedi ama
Sevgilimiz Dünya, çok hırpalandı bu arada.
Gözlerimi açtım
Salonun ortasında koca bir çınardın
Hayatım dallarının altında gölgeleniyordu
Bir kedi yavrusunu sevmek için
eğildin.
<end>

<start>
Kızıma bir ev tuttum
Önü çınarlı, havuzlu bir mahalle kahvesine bakan
Arkasında çiçekli, ağaçlı bahçeler
Bir divan, bir yatak, bir masa, iki sandalye
Bir de elbise dolabı.
Bilgisayarını kuduk salona
Bir de kitaplık taşıdım bizim işyerinden
Mutfak gereçleri aldı kendine
-Ağız tadını bozamaz çünkü güçlükler-
Kitaplarını, elbiselerini yerleştirdi, ilk yemeklerini yaptı
Başladı çalışmaya
Kutsal bir görevde gibi
Hiç kimsenin kendinden istemediği
Kimbilir ne okumalar bekliyor onu, ne deneyler
Taptığım beyin kıvrımları
Kim bilir daha ne kentlere götürecek bizi
Ne dünyalara karışacağız
Ben ardında 
Fenerini yitirmemeye çalışan
Küçük, beyaz yelkenli.
<end>

<start>
Avuçlarımın arasında bir parça sudur yüzün
Açık deniz rüzgarlarına bakan
Kuzey yamaçların çilli meyvalarında
Aradığım
Bilinmez genlerin yüzdüğü göller içinde
Bir doğdum, Giritli bir ebenin ellerinde
Mor beyaz açmış afyon çiçekleriyle
Beklediğim
Cennet cennetler içinde bitmiyor kapıları
Çıktığım ceviz ağaçları ardımdan bakan
Çok gezdim, çok yitirdim dünyayı
Ayva turunç nar ortada kaldı
Peşimde üzünç bağlarının kırlangıcı
Renkli çamurlardan yuvamız saçak altında
Yanlış yerlerde bekledik güz güneşini
Kimse şıra kaynatmıyor bu bağlarda
Nice derelerden su içtim geldim yanına
Bakıp bakıp taşlarına niyet biçtim
İzlerinin savrulduğu toprakta
Ardındaki yolu yitirdim sandım
Sonunda içte bir ışıkmış ömrün pusulası
Sen yandıkça o da yanar bir yerinde
Gidecek yolun kalmadığında boşuna bekleme
Sorulara yanıt yoktur soğuk bir yürekte
<end>

<start>
hiç gitmediğim bir yerde, sevinçle ötesinde 
her türlü yaşantının, kendi sessizliği var gözlerinin: 
en ince kımıltısında birşey var içime gömen beni, 
birşey dokunamayacağım kadar bana yakın
kolayca açar beni en ürkek bir bakışın 
parmaklar gibi kapamış olsam bile kendimi, 
sen hep yaprak yaprak açarsın beni, Baharın 
(dokunup ustaca, gizlice)   açışı gibi ilk gününü
ya da beni kapatmaksa istediğin, ben, 
hayatım kapanırız güzelce, birden 
karın her yere özenle inişini 
düşleyen yüreğince şu çiçeğin;
duyduğumuz hiçbir şey bu ülkede 
erişemez gücüne sonsuz inceliğinin: 
renkleriyle yapısının beni bağlayan, 
öldüren, hiç durmadan, her nefeste
(bilmiyorum nedir bu sende olan, bu kapayan 
ve açan; yalnız anlıyor içimde birşey 
gözlerinin sesini güllerden derin olan) 
kimsenin yok, yağmurun bile, böyle küçük elleri
Çevirİ - Cevat ÇAPAN
<end>

<start>
Komayın beni bu ellerde-gayrı durmam 
Bu yol kavşağında susmuş gözler senin 
Beni kıskıvrak saran kollar senin kolların 
Tutamam ellerini- yanımdasın. 
Rüzgar gibi bakıyorsun - saçlarım uçuşuyor 
Ellerimi örtüyorum yüzüme - gözlerine bakamıyorum 
Sen bir çiçeksin yavaşça açarsın 
İncecik belin salınırsın- ilk çiçeksin baharda 
İşte uzat ellerini- ben gözlerimi yumuyorum 
Yeni yetme bir sürgün gibi kuruyorum olduğum yerde 
işte bu benim yüreğimdir- atmıyor 
İşte kar düşüyor gözlerime 
Hiçbir şey güçlü değil bu dünyada seni sevmek kadar 
Senin yüreğin kadar aydınlık değil 
Hiç bir şey ölümcül değil bu koku bu renk kadar 
Vücudun kadar alımlı değil hiçbiri çiçeklerin 
Neden bu güzelliği dudaklarının 
Gözlerinin bu koyu karanlığı 
Bir şey var yüreğimde kuş gibi uçarı 
Gözlerinin şavkı çiçeklerden 
Yağmur yağar telli pullu 
Biliyorum- ellerin gibisi yok.
<end>

<start>
aşkın yazgısını aşa yaza göçtü babam 
kona göçe içi-dışı bir saça-döke varını yoğunu, 
şarkılar söyleyerek durma git sabahtan akşama 
doruğun enginliklerine ine çıka göçtü babam
bu uyuşuk unutkan varlık orada 
dönüştü bakışıyla mümtaz biri oldu bu yaşamda; 
şu delikanlı (ki her daim ürkektir tavırları)
kanatları altındaysa canlanıp coşardı
tam da kara toprakla kucaklaşırken 
kavuştu özbenliğine, onun nisan dokunuşu 
bıraktı uyuyanları yazgılarıyla başbaşa kalmaya 
çabaladı düş dünyasındakileri öz kökleriyle birleşmeye
ve biri gözyaşlarına boğulsa, derdi ne olursa 
babamın parmakları dinginliği sunardı ona: 
çıt çıkarmaktan korkardı ses bile boşu boşuna 
çünkü dağların büyümesini seziyordu babam.
çoğaltarak denize açılan dereleri 
sevincin acılarını kana süze göçtü babam; 
övgüler düzerek bir alnaca, ay derlerdi adına 
şarkılar söyleyerek tutkunun doğuşuna
sevinç türküsüydü onun ve sevinç öylesine içten 
yüreğinin yıldızı yolunun aydınlatırdı onun 
ve içten öylesine şimdi,ve şimdi öylesine keyifli 
başarısızlığa yazgılı bilekleri sevindirirdi
şahane bir yazortası ne denli şahaneyse 
güneşin havsalamasının alamayacağı ölçüde, 
öylesine apaçık (zirvesinde tac'olurdu 
öylesine kocaman)  dikilirdi düşü babamın
onun eti etti kanı kandı onun: 
hiçbir aç'ı; bir lokma ekmeğine muhtaç komazdı 
hiçbir kötürüm bir mil bile sürünmezdi 
bayırda,onun gülüşünü görmek için yalnızca
küçümseyerek keşke ile işte böyle'nin şatafatını 
duyguların yazgısını süze duya göçtü babam; 
kızdı mıydı haklıydı yağmurlar kadar 
merhameti engindi dolu başaklar kadar
yaşamın eylülleşen kolları dağıtır 
serveti kılı kırk yararak dosta düşmana 
kıyaslayın o akılsızına akıllısına 
hesapsız kitapsız sunmuştu bunu da
gururla ve (ekimleşen alev ile 
çağrılmış)  dünyadaki çukuru gitgide derinleşirken, 
ölümsüz işler yapmak için alabildiğine çıplaktı 
omuzları ilerledi karanlığa karşı
üzüncü gerçekti yediği nimet kadar: 
hiçbir yalancı yüzüne bakamazdı; 
her dostu düşman olsaydı bile güler 
geçerdi ve apak bir dünya kurardı.
bizi kendimize sala yaza göçtü babam, 
şarkılar söyleyerek dalından düşen her taze yaprak aşkına 
(ve her çocuk anlardı ki bahar oynar gelirdi 
işitilince babamın söylediği şarkılar)
kim ki paylaşmak nedir bilmez varsın insanlık harcasın, 
varsın kan ve et, pislik ve çamurdan olsun, 
düzenbaz düzen kurar, gözüdoymazlık miras kalır, 
özgürlük bir afyondur alınır satılır
emanete ihanet eden ve zalim olanın, 
korkmalı yüreği, kuşku duymalı aklı, 
ayırt etmeli doğruyu eğriden, 
benliğin doruğuna ermek için
parlak olan her şey donuktu sınadık biz, 
acı olanların tümü dip-temel tatlı, 
kurtlu kekre ve dilsiz ölümcül 
hepsi mirasımız, tümü terekemiz
ve hiçbir şey o denli az değil gerçek kadar 
-derim aslında nefretti insanlara can veren- 
bundandır babamın kendi ruhunu yaşaması 
tepeden tırnağa aşk ve herkesten de yoğun
<end>

<start>
beniâdem yaşadı şirin mi şirin bir kasabada
(salınır durur bir yukarı bir aşağı çanlar) 
ilkbahar yaz sonbahar kış
şakıdı beceriksizliklerini gösterdi hünerlerini.
Kadınlar ve erkekler(tümü de ufak tefek)  		
umursamadılar beniâdemi hem de hiç
ne ektilerse biçtiler aynını
güneş ay yıldızlar yağmur
çocuklar çaktılar(ama yalnızca birkaçı
ve unuttular aşağıda büyüdükçe yukarı 
sonbahar kış ilkbahar yaz) 
ki helâli sevmişti onu çok mu çok
zaman şimdide ve ağaç yaprakta
kadın güldü adamın şakasına ağladı acısına
kuş karda ve coşku dinginlikte
beniâdem'in  beni her şey idi kadına
kimileri evlendi davul dengi dengine		
güldüler ağlayışlarına ve oynadılar oyunlarını
(uyu uyan umut et ve derken) yemin
etseler  başları ağrımaz uyudular düşlerini
yıldızlar yağmur güneş ay
(ve yalnız kar başlayabilir açıklamaya
nasıl beceriklidir çocuklar anımsamayı unutmaya 
salınır durur bir yukarı bir aşağı çanlar)
günün birinde  beniâdem öldü sanırım
(ve helâli  kapandı üzerine öpmek için yüzünü) 
işgüzar ahali gömdü onları yan yana
yavaş yavaş ve oldu  bitti
hepsi mi hepsi ve derin mi derin
ve çok mu çok düşlerler uykularını
helâli ile beniâdem nisan toprağında	
canı gönülden ve keşke olsalar
Kadınlar ve erkekler(başlarını vura vura) 
yaz sonbahar kış ilkbahar
biçtiler ektiklerini ve gittiler geldikleri yere
güneş ay yıldızlar yağmur
<end>

<start>
tanrı karar verince yaratmaya
her şeyi bir soluk aldı
bir sirk çadırından daha büyük
ve her şey başladı
insan karar verince yok etmeye
kendisini topladı geleceğin
geçmişini ve bulduğu tek nedeni
parçaladı çevirdi çünküye
<end>

<start>
Beni  ister başkanı olsun sözünü ettiğiniz yerin
ya da kellifelli bir bay alicengiz isminde, yok			
önemi, isterse milyonlarcası olsun öbür kopuklardan
ya da yalnızca birkaçı, kesinlikle değil
mesele ve isterse pijamalı olsun
ya da kefenli önemsizdir kokutur
bir satıcı pis kokar sevindirmek için
ama ister kendini sevindirsin ya da isterse başkasını
fark etmez satsın satabildiğince yeter ki
nefreti kılıfları eğitimi yılanyağını elektr
iklisüpürgeleri terörü çilekleri demok
ras(sorumluluk alıcınındır) iyi lüzumundan fazla saçları
ya da Farz edin ki Biz Kavuşmuşuz insanaltı haklarına Çoktan
Çeviren: T.Asi BALKAR
<end>

<start>
Cambridge'li hanfendiler yaşar dayalı döşeli ruhlarıyla
güzel de değildirler ve şükret akılları olduğuna		
(üstelik, kilisede protestanca kutsanmış
kerimeler, ıtırsız alımsız kıpırdak) 
inanırlar İsa'ya ve Longfellow'a, ikisi de ölü,
bıkıp usanmadan ilgilenirler bi dolu ıvır zıvırla-
isteyen günümüzdeki yapıtlarda hâlâ arar bulur
haz alan parmakların ördüğünü işte şu  Lehlere mi? 
belki.		Hiç renk vermez yüzleri mahcup mahcup çıtlatırken
Bayan N ile Profesör D'nin rezaletini
..... Cambridge'li hanfendiler oralı olmaz, üzerinde
Cambridge'in arada sırada olsa da yuvası
lavanta kokan ve uçsuz bucaksız gökyüzünün, o
gücenik bir bonibon parçası misali zırıldasa da ay
Çeviren: T.Asi BALKAR
<end>

<start>
cennetler varsa eğer annem(tek başına)  kavuşacak
birine. Ne bir hercai menekşe cennetidir o
ne de vadi-deki-zambakların kırılgan cenneti ama
bir kızılkara güller cenneti olacaktır o
babam dikiliyor (bir gül gibi derin 
bir gül gibi uzun)
olacak yanında benim
eğilerek üzerine annemin 
(sessizce)
gerçekten taçyaprağı gözlerle ve görmeyecek
hiçbir şey bakışıyla bir şair gibi gerçekten ne		
bir çiçek ve ne bir yüz 
ellerle örtük
ki fısıldar 
İşte budur sevgilim benim
(ansızın gün ışığında
selamlayacak babam,
&t;üm bahçe selamlayacak)
Çeviren: T.Asi BALKAR
<end>

<start>
çünkü  tam da
İlkyaz
şeyleri
kalkışır hazırlamaya insanları
(&sap;
madan diğer
yollara) çünkü tam d
a N				 
isan
Canlılar yol gösterir kendi
kendilerine(her
biri
başkasının yerine) ama
nedir karmaşık
acayip olan
Sevgilim
sen misin&
ben her şeyden çok sen
&ben;(do
la
yı
sıyla O'yuz biz)
Çeviren: T.Asi BALKAR
<end>

<start>
yapraklar
(bak) 
kilitli
içinde
altın
günbatımı
parlak
lığın
ürperiyor
Çeviren: Samet KÖSE
<end>

<start>
Ekonomik güve
nirlik bir neme
ne bahane
dir
kul
lanılır önce
likle o bönce
heriflerce
kıçı koymak için
önüne gövdenin
Çeviren: Suphi AYTİMUR
<end>

<start>
"elbet önce tanrı sonra amerika ben
seviyorum seni gezginlerin ülkesi ve diğerlerinin ey
söyle görebilir misin gün erkenden doğarken benim
yurdumda yüzyıllardır böyle gelmiş böyle gider
ve çok görme bize bunu nesine üzülmeli
her dilde hatta sağırvedilsizcede bile
oğulların alkışlar şanlı adını tanrı aşkına
vallahi billahi tallahi ağızda sakız olmuş
neyin güzelliği konuşulan kim daha güzel-
dir ki bu kahraman mutlu ölülerden
arslanlar gibi atıldılar kükreyen kırıma
durup düşünmediler bile onlar öldüler uğruna
ne yani özgürlüğün sesi mi kısılaydı? "
Adam konuştu.        Ve bir dikişte içti bir bardak suyu
Çeviren: T.Asi BALKAR
<end>

<start>
hişt dinle
minimini cinleriperileri
parmakuçlarına basarak
bir görünüp bir yitiyorlar
minimini ışıltılarla
büyüler ve çınlatır
gulyabaniler
eciş-b-üçüş eciş-b-üçüş
minimini mutlu putlu
iğrençtir ciyaklarken
minimini sipsinir farecikler
hızla koşarken
gözleri	çakmak çakmak ve koş
gizlensaklangizlen
süpürür
süpürür	gözlediğiniz kocakarı
burnunun dibine gizlenseniz bile
süpürür sizi yine de
kimseler bilmez
cadı bilir şeytanı	amanın
şeytan		of aman
şeytan
izbırakma  dan büyük
boşlukta
sıçrar
şeytan
şeytan
şeytan
şeytan
	beeeeee
Çeviren: T.Asi BALKAR
<end>

<start>
kim bilir ya ay 
bir balonsa,şahane bir şehirden gelen
gökteki-güzel insanlarla dolu? 
(ve ya sen ve ben girseydik
içine onun,ya onlar
alsaydı beni ve alsaydı seni balonlarına,
işte o zaman
biz çıkardık daha yükseklere tüm o güzel insanlarla
evlerden ve çan kulelerinden ve bulutlardan:
giderdik süzülerek
uzaklara ta uzaklara süzülerek  şahane
bir şehre hiç kimsenin uğramadığı,orada
her daim
	mevsim
		Bahardır) ve herkes
âşıktır ve çiçekler toplar kendi kendilerini
Çeviren: T.Asi BALKAR
<end>

<start>
l-e-r-g-e-k-i-r-ç-e
                   dir
b) ak(tığı) mız
şimdikümeleştiler
                          KİRGEÇELER
                                                kuşatmay(ı
sIçr) :a
           yI
              ! p:
Y                                                            a
                           (r
dIlAr.                                    .çElErGeKiR) 
                                                                 ki
sür(g) üylekoş(eli) tu(p) tuzaktan
,çekirgeler;
Çeviren: T.Asi BALKAR
<end>

<start>
müge ve mine ve menekşe ve mayıs
indiler kumsala(bir gün oynamaya)
ve müge bir istiridye kabuğu buldu şarkı söyleyen
öyle sevimliydi ki anımsamıyordu dertlerini ve
mine arkadaş oldu karaya vurmuş bir yıldızla
ordaydı denizyıldızı beş yorgun parmağıyla;
ve menekşeyi korkunç bir şey kovaladı
kaçtı kıyıya üfleyerek hava kabarcıklarını:ve
mayıs döndü eve her yanı düzgün bir kaya ile
dünya gibi küçücük yalnızlık gibi kocaman
Yitirdiğimiz ne olursa olsun(bir sen ya da bir ben gibi) 
denizde bulduklarımız hep  kendimiziz değil mi
Çeviren: T.Asi BALKAR
<end>

<start>
o henüz Bakire
-taze; ve sen		
anlarsın sonuç olarak
biraz haşindim ben
gözüm ondaydı ve(baştan
başa yağlıydı kardan mili,
usulca gaz verdim yokladım		
radyatörünü sapasağlamdı makaslar da Ta.
Mam.) hemen davrandım dolmuş-karbüratörüne yüklendim
kaydırdım 
debriyajı(ve sonra her nasılsa geri vitese takmışım o
tekmeledi ne
oluyor be) hemen
anında vitesi boşa attım  yokladım ve
gene yav-aşça; güçbe,lâ dürte.	rek(benim
lev-yem Hemen-
oh ve onun dişlileri
birinci vitesten geçti 
en esaslı biçimde
ikinciye-derken-son-vitese
yağlıyıldırımgibi) tam biz dönerken köşesini Kutsallık

caddesinin dokundum gaza ve verdim
ona özsuyunu,enfes
(bu
ilk seferdi ve inan ki ben ve biz
mutluyduk görmekten ne hoş uyum sağladığını 
son dakikaya dek  dönerken geri Halk
Bahçelerinden  hızla bastım
o
içtengenişlemeli
&
dıştandaralmalı
frenlerin İkisinebirden ve
getirdim onuheryanı titrE
-yerek
son; durağa.
dur-
; Duk)
Çeviren: T.Asi BALKAR
<end>

<start>
şarkısını söylerim Olaf'ın kutlu ve görkemli
onun sımsıcacık yüreği irkildi savaşta:
bilinçli bir savaş-karşıtı o
onun çokbisevilen albayı(sırım gibi
westpoint'li çok sıkı eğitilmiş) 
ele aldı yoldan çıkmış Olaf'ı tez elden; 
ama - sevinçten uçan bir  gedikli
güruhu(önce vurarak kafasına
onun) buzlu sularda süründürdülerse de
o umarsızlığı ki başkaları vurdularsa da
fırçalarla daha yeni kullanılmış 
bu çamurlu tuvalet taşlarında,
aynı türden enteller uyarırken
sadakatini körleştirici aletlerle -
Olaf(herkesin gözünde
bir ceset ve istemeyen tek çul bile 
üzerinde Tanrı'nın ona sunduğundan başka) 
karşılık veriyor,bıkıp usanmadan
"Öpmeyeceğim sizin.iktirici bayrağınızı"
gümüş kuş derhal ciddileşti
(fırladı telaşla tıraş olmaya)
ama - her sınıftan subaylar
(özlem dolu bir ulusun gökgözlü gururu) 
bitkin avlarını sövüp tekmelediyse de 
cılkı çıkıncaya dek kendi cırlak
sesleriyle ve postalları daha beter olana dek,
ve kışkırttılarsa da birincisınıfustaerleri
makatına şeytanlıkla sataşsınlar 
diye ellerinde ustalıkla kullandıkları
ateşte kızdırılmış kasaturalarla- 
Olaf(bir zamanlar dizleri olan şeyler üzerinde) 
neredeyse durmaksızın yineliyordu
"epeyce mok var Ben yemeyeceğim"
başkanımız, iddia eder bütünüyle
kendisine bildirildiği üzere 
o korkakorospuçocuğunun
bir zindana tıkıldığını,orada öldüğünü
İsa'yı(Rahmeti sonsuz olan) 
görmek için yakarırım:ve Olaf'ı da
özellikle daha çok çünkü
istatistikler yalanlamadıkça o 
daha yiğitti benden:daha sarışındı sizlerden.
Çeviren: T.Asi BALKAR
<end>

<start>
sevgilim
kralı karanlık olan
        bir ülkedir senin saçların
alnın çiçeklerin bir havalanışı
başın dipdiri bir ormandır senin
          uyuyan kuşlarla dolu
oğul oğul ak arıdır memelerin
         dalı üstünde gövdenin
gövden nisandır benim için
koltukaltlarında ilkbaharın gelişi
kralların arabasına koşulmuş
        ak atlardır kalçaların
ve has bir ozanın mızrap vuruşlarıdır
aralarında her zaman tatlı bir ezgi
sevgilim
başın kutusudur
          aklın olan o serin mücevherin
başındaki saç yenilgi bilmeyen
         bir yiğittir
omuzlarındaki saçlar
        zafer davullarıyla yürüyen bir ordu
düşlerin ağaçlarıdır bacakların
meyvesi unutkanlığın özü
kızıllar giyinmiş satraplardır dudakların
        öpüşü kralları birleştiren
bileklerin
kutsaldır
         kanının anahtarlarının bekçileri
gümüş vazolardaki çiçeklerdir ayak
         bileklerinin üstü
güzelliğinde flütlerin ikilemi
gözlerin aldatışı çanların
günlük kokuları arasından sezilen
Çeviren: Cevat ÇAPAN
<end>

<start>
şirin eskipüskü fasafisolarım
lucy halam olup bitmiş
savaşı isterse anlatırdı
sizlere ballandıra ballandıra
dövüştüğümüzü ne halt yemek
için,
kızkardeşim
isabel ördü yüzlerce
ve
yüzlerce) çorap gıkını
çıkarmadan gömlekler piredelmez başlıklar
sürüsepet kolluklar bidolu ıvırzıvırlar,
anneciğim dilerdi
ölseydim mok yoluna
kuşkusuz kahramanca babam da
ıkınasıkına söyler dururdu 
nasıl
kazık çaktığımı rütbeme ve bilseydi
o sırada ben
kendi zamazingolarımla uzanıp sırsıklam
çamurlara bata çıka tak
ımtaklavatımla
düşleyerek,
de
   lifişek,Senin
gülümseyişini
gözlerini dizlerini ve senin Tırıvırılarını)
Çeviren: T.Asi BALKAR
<end>

<start>
AVA GİDEN KERİZ(KİM
ava giden keriz(kim
,yok
yere,
güler boy
una o şakay
a
d
üşer tongay
a! 
kim bilirkimdiroke riz
? ben
yd) değil
Çeviren: T.Asi BALKAR
<end>

<start>
* nedir yol? 
toprak adındaki kağıda yazılı 
gezginlik manifestosu.
* nedir ağaç? 
dalgaları hava olan yeşil göl.
* nedir hava? 
bir ruh 
bir bedene yerleşmeyi istemeyen.
* nedir ayna? 
ikinci bir yüz 
ve üçüncü göz.
* nedir mukaddes? 
bir maske 
eğlenebilmek için müdennesle.
* nedir ölüm? 
kadının rahmiyle 
yerin rahmi arasında 
nakliye arabası.
* nedir gökkuşağı? 
bulutun bedeniyle 
güneşin bedeni 
bir eğimle kucaklaşmış 
yerin bedeni üzerinde.
* nedir dalga? 
denizin ekranında 
çizgi film.
*nedir kıyı? 
dalgaların yorgunluğu için yastık.
* nedir yıldız? 
en güzel tarafı kapağı olan bir kitap
* nedir yaşlılık? 
iki yöne büyüyen bir bitki: 
çocukluğun şafağı 
ve ölümün gecesine.
* nedir siyah? 
güneşe gebe bir rahim.
* nedir akan yıldız? 
fırlamış bir ok ki tek hedefi var gerçekleştireceği: 
kırılıp ölmek.
* nedir günbatımı? 
güneşin bedeninden dökülen ter.
* nedir kasîde? 
bir kız çocuk 
bitmeyen 
bir süt emmek 
ile 
yaşayan.
* nedir düş? 
hayale lâyık olabilmek için 
gerçekliğin yükselişi.
* nedir mutluluk? 
dilin kıyısındaki bir mezarlıkta 
mezar taşı.
* nedir umut? 
betimlemek ölümü 
hayatın diliyle.
* nedir toprak? 
bedenin geleceği.
* nedir önkaranlık? 
vedâ hutbesi.
* nedir gözyaşı? 
bedenin kaybettiği savaş.
* nedir umutsuzluk? 
hayatı ölümün diliyle betimlemek.
* nedir yankı? 
yol alışın yıktığı beden- 
tükeniyor 
tükendi.
* nedir toz? 
rüzgârın dengi ve en büyük rakibi.
* nedir yatak? 
gece içinde 
gece.
* nedir doğa? 
görüyü yazmak için 
sağgörüdeki dil.
* nedir ufuk? 
sınırsızca devingen uzay.
* nedir rastlantı? 
farkında olmadan 
ellerine düşen 
rüzgârın ağacındaki meyve.
* nedir gül? 
koparılmak için yetiştirilen baş.
* nedir gerçek? 
resmetmek suyun endâmını 
ya da ışığın yüzünü.
* nedir gayb? 
görmeyi arzuladığımız bir ev 
ve nefret ettiğimiz 
içinde oturmaktan.
* nedir gök? 
daha çıkmadan 
kırılan merdiven.
* nedir gece? 
bir peçe 
güneşin yüzüne taktığı.
* nedir güzellik? 
bir biçim ki, onu gördüğünde görürsün 
ardındaki sırrı 
bazen de ardındaki allahı görürsün.
* nedir anlamsızlık? 
hastalık 
en yaygın olanı.
* nedir varlık? 
daima yeniden 
gözden geçirilmeyi gereksinen.
* nedir gerçeklik? 
çökeltiler 
dilin 
ırmağı içre.
* nedir yoksulluk? 
yeryüzü üzerinde hareket eden mezar.
* nedir dostluk? 
ikinci bir güneş.
* nedir sanı? 
muğlaklığın bedenini yoklayan el.
* nedir gece? 
yıldızların kitaplarını satan sahaf.
* nedir dua? 
sözün suyundan buharlaşan 
göksel bulut.
* nedir gözyaşı? 
en saf ayna.
* nedir ay? 
güneşin sadık hizmetkârı.
* nedir mutlak? 
kafadaki hayız.
* nedir çıplaklık? 
bedenin fatihası.
* nedir iz? 
yürümeyi kesen ayak.
* nedir bellek? 
bir ev ki yalnızca 
ikameti içindir 
kayıp eşyaların.
* nedir şiir? 
seferde gemiler ve yoktur limanları.
*nedir yastık? 
gecenin merdivenindeki ilk basamak.
* nedir başarısızlık? 
ömür gölünde yüzen yosun.
* nedir ömür? 
karanlığa doğru 
hiç durmayan yolculuk.
* nedir kargaşa? 
bir başka düzen gecenin bedeni için.
* nedir hayâl? 
gerçekliğin ıtırı.
* nedir tarih? 
kör bir davulcu.
* nedir yağmur? 
son yolcu 
bulut treninden inen.
* nedir yüz? 
gözyaşının göçü için en yakın liman.
* nedir gündüz? 
güneş ışınlarının en geniş kafesi.
* nedir çöl? 
kum falı 
okumaktan 
bıkmayan 
falcı kadın.
*nedir kum? 
sürekli okuru tek bir romanın: 
rüzgârın.
* nedir sır? 
bir kapalı kap 
açtığında kırılan.
*nedir bağırış? 
sesteki pas.
* nedir toz? 
soluk 
yerin ciğerinden yükselen.
* nedir parmaklar? 
beden okyanuslarının ilk kıyıları.
* nedir kanat? 
uzayın kulağında fısıltı.
*nedir kafes? 
içi boş doluluk
* nedir keder? 
bedenin uzayındaki 
önkaranlık.
* nedir şans? 
vaktin elindeki zar.
* nedir düş? 
bıkmayan bir aç 
gerçekliğin kapısını çalmaktan.
*nedir hüzün? 
neşe sözlüğünün 
yanlışlıkla attığı kelime.
* nedir sürpriz? 
bir kuş 
kurtulmuş 
elinden gerçekliğin.
* nedir vatan? 
dilin koltuklarına 
uzanan cisim.
*nedir dil? 
bir trendir ki 
aynı zamanda 
yol, yolculuk ve varıştır.
* nedir ırmak? 
bir yatak ki, yeryüzü 
memelerinin arasına 
ya da göbeğinin altına yayar onu.
* nedir bahçe? 
bir kadın şair 
şiirlerini uyuyarak yazan 
ve susarak okuyan.
* nedir merkez? 
tüm uçların ucu.
* nedir yakın? 
bilgiyi gereksinmeyen 
istikrar.
* nedir zaman? 
bir giysi 
giyip çıkarmadığımız.
* nedir düz çizgi? 
görülmeyen 
eğik 
çizgiler toplamı.
* nedir serap? 
bir güneş 
kumu giyip 
suya benzemeye çalışan.
* nedir su? 
ateşin cehennemi.
* nedir göbek? 
yolun yarısı 
iki cennet 
arasında.
* nedir öpücük? 
görülen koparılışı 
görünmeyen bir meyvenin.
* nedir kaygı? 
buruşukluklar 
ve kırışıklıklar 
damarların ipeğinde.
* nedir mecaz? 
kelimelerin göğüslerinde 
çırpan kanatlar.
* nedir yaratı? 
rastlantının elinde yüzük.
* nedir kucaklaşma? 
ikinin üçüncüsü.
* nedir anlam? 
anlamsızlığın başı 
ve sonu.
Çev: İsmail Özdemir
<end>

<start>
Kadın:
senin için ölüyorum. sana olan sevgimden
bir yanım eksik uyandığımı görmüyor musun? 
senin için ölüyorum,
kararsızlığın içine düşüyorum.
benliğimi duyumsamadan, bedenimi duyumsamadan,
nerede yaşadığımı bilmeden bu güzel
bedenimin ardında.
her şeyi.. neden, oysa, neden açığa vurmuyorum:
oysa hayatın eşsiz olmasını istiyorum
neden, oysa, neden insan gibi doğal yaşayamıyorum, ölümüm
söylediğim her yerde: sen vatanım olmasan
zamanın düşmanı olan şey dostum olur mu?
(sessizlik..)
böylece ey aşkın bedeni sesimi sana bırakıyorum
bana, yolumdaki zerreciklerin yarasını ellerinle sunman için
kuldum- belki de tanrı diye kocamın aşkını bildim.
kocam- şimdi tapınağım diye bildiğimdi.
isteklerimizden başka hiçbir şey gidip gelmez aramızda.
(sessizlik..)
ey gurbet seni yeryüzünün her köşesinde seviyorum,
çocuğuma ne söyleyebilirim
kendi beşiğinde gurbetteyken? 
babasının yatağını unuttum, bana şehvet olan şeyi de,
yıllardır kullanıldığımı bilerek arıyorum şimdi,
söylesem mi? günahkarlığı onaylar gibi. iştahla,
güzelliğiyle yağarken gökyüzü ve yeryüzü bardağımıza.
gökyüzü inlediğinde peygamberler bilir ne olduğunu
görüyor musun, filinta
damatların mutluluğunu? ancak
aydınlatana bedenini ver bana, ey sen, koynuna al beni, esiri
olayım beni büyüleyen organlarının.
(sessizlik..)
bağrından ve boğazından gelen bir kokun var senin, son
buluşmamızdan damla damla damlayan, içine
boşaldığın ve boşaldığım. açılırken
içime akan bir şelale olan. gecemin ışığında şeffaf.
yarılan – yerde
depremi kendine kardeş yapan
göbeğimde gizli,
saldırganlığını ve savunmasını yalnızlaştıran.
iyileşeceksin, içindekini yeter ki uyandır. benliğimle ve
ölümümle yüzleşmeme
sen neden olacaksın, özgürlüğüm gibi.
günahlarımla selamlaşacağız
bu sürecin sonunda.
ölümüm. ecelimle
kısmetim benliğinle. resim ve şiiri gibi bir iklimdir sende
ve içimde yitenle,
içindeki zerreciklerle daha da çoğalırım, orman gibi.
içinde görmediğim mevsimlerim bile olacak, içinde – ne ateşim
ne toz. ot
su birikintileri gibi fışkırır topraktan,
içinde yitişini görüyorum, yitişimi, al beni.
bedenim aşkın çamurudur, işte benliğimi sana
teslim ediyorum.
<end>

<start>
Kollarında bir güneş ölür, 
Gece gömmem onu diye tutturmuştur, 
Sürekli dalgalanmalarla 
Deniz öğretti ona, 
Nasıl çıkacağını kendinden, 
Hem de hep kendi kalıp.
<end>

<start>
ölmek istedim olmadı, 
Yasamak istedim, 
neye yarası 
Söyleyin dostlar yaşamın, 
ne anlamı var...
Sevmek istedim, 
sevdim 
Sevilmek istedim, 
sevilmedim 
Söyleyin dostlar yaşamın, 
ne anlamı var...
ölmek olmadı 
Sevmek olmadı 
Sevilmek olmadı 
Söyleyin bana dostlar, 
Yasamanın sebebini
<end>

<start>
bir zamanlar olduğum çocuk, uğradı
bana
yabancı bir yüzle.
bir şey demedi. yürüdük
sessizce birbirimize baktık. adımlarımız
yabancı akan bir nehir.
bir araya getirdi bizi, rüzgarda uçuşan bu kağıtlar adına, kökler
ayrıldık
bir orman yeryüzünün yazdığı ve mevsimlerin suladığı.
ey bir zamanlar olduğum çocuk, yaklaş
bizi birleştiren ne, şimdi,  ve ne diyeceğiz birbirimize?
Çeviri: Musa Ağgün
<end>

<start>
bu şuursuz beklemeler yıpratmaya başladı beni
geceler gündüze inat bulaşıyor ellerime camlardan
alnımı dayadığım pencereden dışarıyı seyrediyorum
karanlık kopkoyu bir karanlık sarmış şehri
sirenlerin umursamaz gürültüsü korkutuyor beni
ambulanslar hızlı hızlı seni taşıyormuşcasına huzursuzum
yoksun bulamıyorum seni
en son o gece gördüm seni gözlerine bakmadan gittim
baksam gidemezdim
özlediğimi söylediğimde gülmüştün
söylediğimde özlediğimi gülmüştün
gülmüştün özlediğimi söylediğimde
bu ilk
seni çok sevdim
tıpki seni tekrar bulamıyacağımı anladığımdaki kadar çok sevdim
ambulanslar hala gelip geçiyor
gece devam ediyor
geceyi soluyorum
ciğerlerim simsiyah
deniz kudurmuş geceye saldırır durur
kayalar bastırmaya çalışırken geceyi
tüm kumsal adını haykırıyor rüzgara
rüzgar şehri allak bullak ederek dağlara tırmanıyor
tüm geceyi kaldırıp altına bakıyorum
oralarda yoksun karakızım
neredesin bulamıyorum
geceyi fırlatmaya çalışıyorum olmuyor
kötü bulaşmış şehre gece camlar simsiyah
alnıma simsiyah gece bulaşık
elimin tersiyle terimi siler gibi siliyorum geceyi
çirkin yazılmış elyazısı gibi duruyorum şu dünyanın üzerinde
kimse silipte yani baştan yazmak istemiyor
oysa öyle hasretimki kerelerce defa yazılmaya
kağıt olsam kalem olsam cümle olsam nokta virgül olsam
gelsen 
kilometrelerce kilometrelerce hasret dolu şiirler yazsan benimle 
kitaplarca dolsam mısralarca ağlasam ellerinde
uyanıyorum ansızın bu şiirsel dünyadan
şehir kapkara karanlık
şiirler okuyup simsiyah boşluğa
seni çağıyorum sesime
bugün yırt bu geceyi baştan sona dolaş tüm şehri
bütün sokak lambalarını yak
bütün kapıları çal herkes uyansın
bir müjde olsun içinde senden birşeyler olsun
bu gece şehir uyumasın
bu karanlık
bu şehir
bu gece 
bu son olsun
bu gece bu simsiyah karanlığı yırtan bembeyaz çığlık
bana seni getiren müjde olsun
bu son olsun içinde sen olsun..
<end>

<start>
bedenin, yolunun gülüdür
aynı anda hem açılıp hem kapanan.
* 
hiç hissettin mi sabahın dar geldiğini adımlarına? 
öyleyse uyandın demektir 
bedenin aşkla dolu olarak.
* 
ruhun pınarlarını besleyen 
en güzel ve en duru yağmur 
bedenin bulutlarından yağan yağmurdur.
* 
her sabahın 
gizli bir bedeni vardır 
sana çocuk kollarını açan.
* 
dedi ki (kadın) : 
beden anlamın başlangıcıdır.
* 
ruhun en yakın arkadaşı 
ışıktır, 
bedenin en yakın arkadaşı 
gölge.
* 
aşk bir bedendir 
en özleyen giysisi gece olan.
* 
bedenim kelimelerdir 
günlerimin defterlerine dökülür.
* 
benden daha yoğun bir şey yok 
der beden- 
ve bir şey yok daha şeffaf olan
* 
dedi ki (kadın) : 
gündüz bedenin tapınağıdır 
ve gece kurban.
* 
dedi ki (erkek) : 
bedeni ara vermez yolculuğuna 
bedenimin labirentlerinde.
* 
dedi ki(erkek) : 
beden için şehvet 
anadilin kendisidir.
* 
dedi ki(kadın) : 
bedeni beden yazar yalnızca.
* 
dedi ki(erkek) : 
kelimelerin bir uzayı vardır 
yetmez cemâline bedenin.
* 
beden bir kitaptır 
iki yöne okunan- 
adan zye 
ve zden aya.
* 
günler- 
bedenin ovalarında koşuşan kısraklar.
* 
düşleri bedeni üzerinde kuşlardır kanat çırpan 
ve fısıldayan: dardır bu uzay, diye.
* 
bazen, 
şiire beden rengi vermek için 
kelimelerin renklerini siler.
* 
henüz, 
ölümü ağırlamak için açmadı bedenini 
yoksa bu, hâlâ hayatın cahili olduğu için mi?
* 
bedenin kitabı 
en geniş ve en yüksek uzaydır 
arzunun alfabesine.
* 
cinsellik bir göbektir 
geceyle gündüzü 
tek bir beden yapan.
* 
akıl birikmedir 
bedense başlamak.
* 
beden aynı anda, 
hem nergistir hem göl.
Çev: İsmail Özdemir
<end>

<start>
kaç kez, ikinci bir ülkem var, dedin 
ve avuçların yaşlarla doldu 
ve doldu onun 
yaklaşan sınırlarının şimşeğiyle gözlerin, 
anladı mı gözlerin, dünya nerede ağladı 
ya da nerede yıldırdıysa adımlarını senin 
şarkındaki gibi, burada ya da orada 
senden başka her yol geçeni tanıdığını 
ve onun bağrıyla memeleri kuru 
bir yalnız olduğunu 
ve reddin havasını bilmediğini; 
acaba dünyanın sen olduğunu 
kavradı mı gözlerin?
Çev. İsmail Özdemir
<end>

<start>
Yere ve göğe bir ev
Burası, Akdeniz ile Sierra Nevada arası.
Dağ elini koyuyor dalganın eline
deniz ağacın pencerelerini kuşatıyor.
İşte Gumara kapısı,
El-Hamra’ya çıkan şairlerin
hayallerini görüyorum
Hugo, Gongorra, Jimenez, Rilke, Lorca
Armando Blasio Weldes’i işitiyorum:
“Kaç kez istemişimdir Gırnata çağında
doğmuş olmayı”.
Bu tarihin ıtrına dar geliyor feza,
bu toprağın kokusuna dar geliyor tarih.
Tırman ey şair soruların burçlarına, reyhanın havasını oku,
daya dudaklarını anlamın şarabına.
İşte el-Hamra kapılarını göğe açıyor
çıkmak ve çocuklarını ziyaret etmek için.
Bir el – beş vakit namaz
Bir el – kötülükle vuruşmak için bir tılsım,
ne taşıyor böyle sallanan bu el
kanayan bir nar mı, çığlıktan bir ciğer mi? 
İşte Guadaira nehri:
Bir halhal ve iki çıplak ayak
Güneşin çevresini tutmuştu fareler,
işte, çizgilerin ve renklerin
taylesanında uzanmaya bıraktım onları,
gizemli nüktelere daldım
kaygılarımı yeşil bir tılsıma hapsederek:
Yaratılışın Adem’i hayal
Uygarlığın Havva’sı el-Hamra/kırmızı kız.
Düş gör düş gör
Düş görmezsen uyku ve gece seni yiyecek.
Şarabın kapısı,
Giriyor muydum, çıkıyor muydum? 
Benden sarhoş oldu eğimler ve harmaniler
içinde tarih yasemininin ürperdiği.
Kûfî hattı ve nesih hattı bahçelerinde sarhoş oldum,
Seni getiriyor müzik ve gidiyor
her mekâna ve mekânsızlığa.
Avlular, ışık göllerinde yüzen muvaşşahlar.
Ve renklerinden çıkmak üzere
giren nice kelebekler,
duvarlar önünde derin saygıyla,
çamurun bir teşbih olduğu yer
duvarların esire kardeş olduğu.
Hayat – bezemenin gövdesinde bir göbek
yıldızlarsa kulakları altında perçemler.
Bulutlara dokunmaktan korkma
ey adımlarım, dingin olun, de! 
Siyahın meydanında reyhanların
meydanında
suyun merdiveninden iniyor ay
sevdiği yüzle buluşmak için suda
çevresinde kandillerin ışığı utanıp sönüyor.
Bu sütunların ayak kemiklerinde
süslemelerin fısıltısı
kemerler çekilişler ve dalgalar.
Kim bu narin nakkaş? 
Bezemesine yıldızları hapseden
ki çıkmak istemiyorlar oradan.
Hat – içinde zamanın suyu aksın diye
mürekkebin kazdığı bir ırmak.
Ey bezemenin müridi, işte kutbun
kubbeler de hâller ve makamlar.
Kubbede bir hışırtı içinde kanatlar saklı
altında coşku hareketli bir koltuk
aşk ceylanlarının taşıdığı.
İşte, sonsuzluk bir cübbe giyiyor
bir lambanın içinde oturuyor ufuk.
Kulak verin revaklara:
Güneşle gecenin çiftleşmesi
benimle benim aramda sürekli bir
düğün bu.
Ama gövdem benim değil.
Özleyiş ve lezzet onu aldı benden.
Öyleyse bırak beni ve algıyı alevlendir
Heveslerimi uyandır.
İşte bu varlıklar
Pencerelere giysiler diken iğnenin
deliklerine giriyor
Orada gemiler ve erkek geyik boyunları
orada at sırtları, birine bindim
ve mesafelerin hurmasını silkeledim.
Bilmem neden ağlıyordu o pencere
Uzayın ona mavi mendilini uzattığını gördüm
ayın bulutlarla örtülürken
el-Hamra’da yarattığı
harikaları anlatıyor şu pencere de.
Ancak düş gemilerinin sığabildiği
göller misali pencereler
pencereler – yıldızların kulaklarında küpeler.
Boşluk el-Hamra’nın alfabesine
yaraşmayan bir sözcük.
Kumariş hamamında sarı, mavi,
kırmızı arasında,
anlatılmaz bir susuzluğa düşüyor su,
sen anlayabilirsin bu neden böyle.
İşte fıskiye bir gövde olmaya çabalıyor
bir şarkıya dönüşmek suyun işi de.
Yıkananların her biri,
belini göğün kucakladığını sanıyor.
Doğanın ve ötesinin
boynuna sarılıyor
yahut bana öyle göründü.
Bana öyle göründüğünü düşünüp
dedim ki:
Bu delilikte
Nesnelerin ne idiğini bilmemek iyidir.
O akşam Gırnata
hayalimde uyumadı
kollarımın arasında uyudu.
Bornozlarının eteklerini sürükle
ey Gırnata
zamanın bundan dolayı tökezlemesi
hoş olur.
Bir köşe fısıldadı bana:
Girdin, ey şair, üçgenime
yazık ki çıkacaksın,
süt dolu memelerim var benim,
kabım yok.
Benim gibi ol
Yolculuk et ama kendi gövdende,
ki oluşu kuşatasın güzelce.
Köşe dedi ki:
Akıl burada duyunun hizmetinde,
bezemedir çamura söylemeyi öğreten.
Ama yetişir bu bezemeye bakıp durduğun,
ardında yoldan çıkmışlar yürüyor havada
kuşkunun erguvanını giyerek
El-Hamra’nın köşeleri bilimi yalanlıyor:
Işık saçılıyor onlarda sanki henüz keşfedilmemiş bir sorgucu.
Sen köşeleri tuttun pantolonlarını
toplayarak
güneşin ışınları sanılarla sarınırken.
Nakış ve bezeme tabakalarının altında,
düş için oyulmuş ırmaklar
Bu kubbenin altında cellât yok
kan yok bu revakta
şiirin ayak izlerinden başka iz yok.
El-Hamra’nm kapılarına yaslanmış
erkekler
kuruntuya fırlatılmışlar sanki
yolculuğun tepelerinden
cenneti evine çekmeye çalışıyor her biri.
Gırnata’nın düğünlerine kadınlar esin üfler
tepelerde saç örgülerini çözen yıldızlar.
Ama gövdem hüzünlü şu anda-
Daha doğmamış olduğumu söylesem mi? 
Gelme gelme ey yarın,
Mühlet ver, bekle öğrenelim
seni nasıl göreceğimizi,
Seni nasıl karşılayacağımızı
bilelim de öyle gel.
Zaman bir ihtiyar,
kırık bir arabanın gölgesinde oturuyor
mevsimleri tüttürerek
El-Hamra’nın duvarlarına söylesem mi acaba:
Ceplerini parçala! 
Sütunların ağlamasını istesem mi? 
“Yaralarına merhem sürmeye vaktim olmadı”:
Bana böyle seslenen o vakit mi? 
Dinle ama hayalini, ey Gırnata, düşen kırışıklıkları avutuyor o hayal,
Burçlarına kulak ver
sevgi kasideleri okuyor.
Ama, ama
İşte bana bir kitara veriyor bu gece
Sehere şarkı söyleyeyim diye.
Şiir yüz hatlarını feleğin üzerine kazırken
El-Hamra’nın göbeğinde oturan bir felek söylüyor
Başka bir usturlap mı doğuyor? 
Ve neden sevmiyorum ben
göremeyeceğimdekinden başka bir şeyi? 
Böylece yaratışla eylemini
birleştiriyorum,
nesneyle eşini
nesneyle karşıtını,
ve diyorum ki yarının meydanlarında
Gırnata’nın elleri
Nesnelerin hepsi önden gelsinler diye-
İşte Gırnata’nın adımları yazıyor
eşsiz bir mürekkeple oluşun muvaşşahını.
Gırnata’ya kulak ver, ey şair,
sen geçip giden akşama âşık olmadın
gelen sabaha tutuldun çünkü sen.
Akşam sehere hazırlanıyor –
Sana ufku açan bir kök
ve sana yükseklik sağlayan bir derinlik.
Güneş gibi, Gırnata gibi
senin de yanağın iki:
Doğuda bir yanak,
Batıda bir yanak.
<end>

<start>
Beni terk edip gittiğin zaman 
Sanma ki kal diye yalvaracağım 
Ben senin yerine ağlayacağım
Aşkımızın sonsuz olması için 
İsmini dağlara haykıracağım 
Islak gözlerini görmemek için 
Ben senin yerine ağlayacağım
<end>

<start>
çölün yalnızlığında ilerleyen yüzlere 
ot ve ateş giyinmiş Doğu'ya
denizin yıkadığı toprağa 
ve onun sevdasına barış
yağmurlarını verdi bana baş döndürücü çıplaklığın 
kendini bana adıyor yıldırım 
benim bağrımda olgunlaştı zaman 
bak işte Doğu'nun parıltısı kanım 
su çeker gibi çek beni ve yok ol 
yitir beni yankısı ve şimşeği var oylukların 
su çeker gibi çek beni gövdemle örtün 
nirengidir ateşim ve yıldızdır 
yön yaramdır benim 
heceliyorum 
bir yıldızı heceliyorum resmini çiziyorum 
kaçaktır yurdumda yurdum 
heceliyorum onun çizdiği yıldızı 
yenik günlerinin ayak izlerinde
ey sözün külü 
gecende bir çocuğu daha var mı tarihimin?
<end>

<start>
Yamaçta bir ev evin üstünde
Kocaman bir tavuskuşu oturmuş
Dar pencerede ufacık bir kız
Elinde paket taşı kadar bir çikolata
Bir tüy ormanının ardında kalan
Güneş içindeki çin'e bakıyor
Bahçeye k....................
<end>

<start>
Akşamüstü oturdum yol kıyısına
Düşündüm
Ne kalacak bizden geriye
Balkan yaylasindan ve bozkırlardan
Kafdağlarına giden şu bulut
Sonsuz mevsimlerle esmerleşen
Şu toprak ve derin çınar ağacı
Biz yokken de vardı
Çocukların şu gülen sarı feneri
Ayışığı
Ve ıssız balkonlarda
Kırmızı biberlerle üzgün yaşlıları
Aynı mandalda kurutan güneş
Çayırda gölgeler bırakacak
Dalgın yeryüzünde çekil....................
<end>

<start>
İlmekler atar
günlerin yatay rüzgarlarına
bir yağmur başlangıcı gibi belirsiz.
Uzakta boşanan bir yayın, açık havada
çınlayan çekiç seslerinin ve bir omuza
yaslanmış ağlayan güzel bir yüzün
parmak uçlarıyla gelir, yaklaşır.
Nedensiz bir kıra çıkma isteği
ya da çok eski bir kitabı yeniden o....................
<end>

<start>
Akşam ağaçlarla kaplı sevgilim ve eteklerine
saçılmış yedi bakır göl olan kentte
mavi bir pelikan ayağı gibi
düşünceli duruyorum
hiç bir sey yazmaksızın, nicedir
geliştirilemeyen bir şiir
yaşam tutkusu
Akşamları bir uçurum gibi derinleşen
kalabalık barların kıyılarında
bir ağaca yaslanıyorum ıslanmak için
usulca y....................
<end>

<start>
Ayrılık şiiri ne kadar yalın
Sevdiği....................
<end>

<start>
körler ülkesinin tam karşısında
çünkü gören olmadı seni benden başka
duran kent sevgilim nicedir
surların çevirdiği denize doğru
kurdum barbar çadırını bekliyorum
bekliyorum bembeyaz bir yapının
omuzlarına konacak kartal
kapına dikilmiş boynuzlarıyla
kara koç başı hırslı kalkan
ve hasret ve tutku ve bitip tükenmez....................
<end>

<start>
- Nedendir oğul, sabaha karşı
bir kanat gölgesi geçti yüzünden
Kartal mı desem yoksa keder mi
Bir günah işledin mi?
- İşledim ana, bir ağ....................
<end>

<start>
bulutlu bir sabahtı 
yalnızlık 
saatin kumlarıydı sanırım yüzüme çarpan 
ivecen 
kalabalık 
ağır ağır uzaklaştı orman 
ve deniz günleri 
geride kaldı
çölü kesti bir martı 
bir çığlık 
taş kanatla....................
<end>

<start>
Külrengi bulutlarıyla güz günlerinin
Sevdiğim İstanbulu gibisin
Gene de çağırıyor yüreğin
Daha aydınlık bir yeryüzünü
Her zaman genc gozlerinde guluyor
Su kocamis v....................
<end>

<start>
Kendine esen rüzgarla derinleşen
yüzü bir adamın durur
ve ormana bakar, bu benim.
Damarların ugultusunu duyar bir sarnıçtan
gizli bir kente döşenmiş su yollarının
Ağaçların sararmış yaprak uçları
dalarken gökyüzünün karanlık denizine
kökler büyülü bir ışıkla aydınlanır ve toprak
yabancı bir mimariye açılır, bana ai....................
<end>

<start>
Çamağacına
Duman renkli ve kocaman bir karganın
Kumlu dalgın kanatları ardından
Denizin derinliklerine açılan
Akdeniz güneşinde çürümüş ahşap
Ve kuytu yosunlara çalan teknenin
Reçine kokusuyla tanıdığım
Çamağacına
Bol sisli bir kışın ormanından
Karlı gelin telleri taşıyan
Gümüşten yapraklarla örtülü
Uysal ve uzun boynunu bahçelerin
Ve benim toprağıma eğmiş
Gülümserken bir eşkiya rüzgarın
Söküp uzaklara götürdüğü
Çamağacına
Bir akşamüstü ka....................
<end>

<start>
Eylül mezarlıklarından şimdi her gece
ellerinde fenerlerle geçen arkadaşlarım
Oturup düşündüm unutkan bir ülke eylül
Herkes unutuyor ancak bir deniz sofrasında
durulunca hazları tenin ve bütün kitaplar
hatırlıyoruz. Ne kadar yoksuluz çocukluğumuzda.
Anamızın eteğine doldurulmuş çakıltaşları
Güz gelince yeniden ölen çekirge, savruk otlar
gizli bir tarihin yarıklarını....................
<end>

<start>
Sisli ilkyaz bahçelerinde
Herkes kendine bir bahar dalı arıyor
Önce seninkini öğrendim bu sabah
Japon elması
Tankların ölü ağaçlar....................
<end>

<start>
Sabah erken kalktım dereler buz
Tanrı bilir ne zaman döner avcılar
Kör Süleyman gece gündüz sayıklar
Çadırı yıkılsın da bozulsun bağı
Kan izlerini sildi götürdü acı kırağı
Dolandım durdum uzun yollarda yalınız
Severim gözünü şu halime bak
Yaramı saran gümüş telli kavak
Döner durur göğün dibinde bir yabana
Kartal mı desem peşinde bir alı....................
<end>

<start>
Baban bu toprağın en delikanli
boğasıydı bir nevruz
şenliğinde kestiler
Ne tuhaf sen
kirli yeşil eylül bulutları altın....................
<end>

<start>
Sen gittikten sonra iki çalgıcı
turnalar semahını çaldı ve kimse dinlemedi onları
benden başka. Sarımsak kokusunun
yoksulluk ve rakıyla buluştuğu saygısız kalabalıkta
kimse duymadı beni terkeden
kanatların bıraktığı esintiyi. Biri incecik öbürü kalın
iki tel vururken çalgının yüreğine
nicedir aklımı kurcalayan Bertold Brecht'in
'Sevenler' şiirini düşündüm bir yaşamdan ötekine
yanyana uçan iki turnayı. Taa yirmisekizlerden.
'Güneşin ve ayın az değişken dilimleri altında
uçup giderler yi....................
<end>

<start>
Yalnızım bir kompartımanda
Bir hızar testerisinin yaz ışığı ufuk hattından
Ağır ağır gözlerime geliyor köşede rüzgar
Tozla yıkıyor söğüt dalını çocuk
Onaltı bağımsız devlet büstünün
Sarkan bıyıklarını düzeltiyor zaman
Düşündükçe koyu bir renk alıyor
Buraya uzun bir yol boyunca
Kurulu ....................
<end>

<start>
Telefon direğinde bir yeni yaprak
Yaralı, gergin bir dişi tayın yelesi
Kiraz çalgısının dalıydı sesin
Bir bahar v....................
<end>

<start>
rüzgarın yüzünü vadilerden tanıyorlar sevgilim
arının adını bir menekşeden
çılgın ırmağın yüzünü bir deniz çiziyor
toprağı, yediveren bir gül a....................
<end>

<start>
Kentin dölyatağından bir öğle sonu
mor kelebeklerle doğan siyah apansız
abanoz işlemeli geceydik. İkimiz.
Beklerdik. Nasil olsa bir mayıs büyüsüyle
açılırdı bu şiirin defteri. Her buluşmamız
aşardı sevinçlerin ipine
öpüslerle ayrılığın canını.
Sevişirken
durmadan vedalaşırdık gece yatısına
gider gibi evine gitmeden önce.
<end>

<start>
Sevgilim Cezayir beyaz bir duvar
Bir yani akdeniz öbür yani nar
Senin nar ağacın
benim denizim
ve duvar
Bir yasemin senin gibi Cezayir
Ve de zakkum benim gibi zehir
Aures'ten rüzgar
senin ....................
<end>

<start>
At konuşmadan çıkar yollara
Eğersiz çıplaktır bir payitahtın
ıssız sokaklarından sabaha karşı
bir ılgarla geçer
Açılir sular ve deniz koşar yalnızca
kendinin bildiği ülkeye doğru
Ardında kıvılcım tarlaları bırakır
Ayaklarında mermere çarpan
demirler bulunması bundandır
Denizi bilir de bakmadan geçer
At uysaldır parlak gönderine
çekilir ....................
<end>

<start>
'Saki Şarap sun, beni de unutma' Hafız böyle diyor
Şiraz'da, gül altında, 'aşk kolay göründü, oysa çok zor'
Bir cezayir menekşesi senin aşkın, uzakta ve elinde değil.
Ey kör Gel de açıkla şimdi sana nasıl kolay görünüyor?
Uyanıyor yeniden gül farkında mısın?
Uyanı....................
<end>

<start>
Geceyarısı geçen güzden kalma birkaç yaprak kırk yıllık kahve
renkli bahçeler ve bir mimibüste
Kartaldan eminönüne giderken uyumuş titreyen bir çırak
Karanlık denizi köpürten dalgaları yararak çook gizli bir yere
giden tenha bir üsküdar alanı gemisiyle
bu yolculuğa başladım senden ayrılınca
Balığın karnında yunus bir kumul masalı anlatmaya
başlarken solgun belleğinde
Söğütler ve leylak ve kara lale soğanı çorbasıyla
işe koyulan balıkçıların ilk çektikleri ağa
takılan dülger balığı gibi çirkin ve şaşkın ve öfkeli
Yaralı bir arap kısrağı gibi bekleyerek ensemde yağlı kurşunu
alanın güvertesinde öylece
kaptan miyim kürek mi bilmeden duruyorum
Bekçiler görünmez oldu çırak çocuklar ve köpekler
gizlendiler kuytu köşelere
Büyük ve paranoyak kaya devinin geniş çeneleri
boğazından soğuk sular akıtarak çarpıyor
birbirine ve karşı kıyıda duran solgun sevgilimin
saçlarına kül bana ateş savuruyor
Bütün ölü şeyler yangın yerleri eski savaşlar ve ne yapsam
geçip gidiyor ayrılığın günleri
Nereden çöküyor bu sis karadenizinin sularını akdenizin kuytu
ve narların portakallara karıştığı derin koylarına ulaştırıyor
Nereden başladı bu hüzün güz yapraklarını taa nisan günlerine
eşiklere rıhtımlara sürükleyip
yeniden çamura bulaştırıyor
Alanya kalesinde uçuruma yakın doğan kara saçlı bir oğlanın
kara keçi pöstekisinde kabaran bir kedi dili gibi diklenerek attığı
Beyaz niyet çakıllarıyla denizin dibinde yuvarlanan binlerce milyonlarca
büyük ve mermer güllenin uğultusu ters akıntılarla
üsküdarın karanlık sularına nasıl geliyor?
Alanya'da doğdum babam hakimdi
düzlüğe, kız kaçıranlara, denizin yakın sularına geceleri
koyunların çene kemiklerinden çift hörgüçlü develer yapıp ablamın
ağzını büyük bir çuvaldızla diken ve bana
korkulu masallar anlatan sırmalı nineye
O günlerden kaldı kulağımda 'yeni kesilmiş' nar
çiçeği ve portakal yapraklarının sesi
Ve yaşamımdan hiç eskilmeyen uçsuz deniz duygusu
İki jandarma belirdi alanda, kaptan köprüsünde dolaşıyor
hergele bir ekip otosunun homurtusu
Sonra iki daha ve üç daha ve dört
acı....................
<end>

<start>
Küçük ırmak sen buradan gidince
bozulur bahçeler bağlar
ve durur mu gider arabı zengi
atlayıp kişneyen atına
yerine kays gelir altına
çekerler horasanın düzünden
çöl halısı kahve re....................
<end>

<start>
Merhaba güzelim, bak nasıl doldurdu
- Dur önce şu sigarami yakayım -
Kırmızı bir güneş bardağımızı
Dışarda kararan rum kilisesinin
Gürültüyü yapraklara çeviren
Çan sesleriyle yüklü ve karmakarışık
Saatlerden geçıyoruz umut, ayrılık
Günleri. Yüzünün gülü kapalı
Acı eylül geçiyor kö....................
<end>

<start>
Yeraltında bir bizans sarnıcı gibi loş
Kuyularda körlerin durağan bakışlarını
Tedirgin bir çocuğun önsezileriyle
Bozmadan geçerken hiç düşünmemiştim
YUkarda bembeyaz bir güvercinin
Mavi bir balkonun bulutlarından
Benim toprağımı aradığını
Karşıda tepelerin hayal perdesini
Bir sardunya ağacı hışırdatıyor
Koyunlar sessiz bir yılan bir güneş
Bir kısrağı her yıl aşan kırların
Azgın tanrısı Pan'dan doğma yabansı
Ve inatçı bir keçi gibi Gavvino
Bir zincirlemeyle geçiyor çocukluğumun
Kısa pantolonlu kara gözlü yoksulluğuna
Sanki Pera'nın bindokuzyüzden
Art nouveau pencerelerden baktığı
Tirşe haliç ve loş kumrular oteli
Birbirinden habersiz iki o....................
<end>

<start>
Bütün bir haziran evin önünde
Akasyanın dallarını eğerken rüzgar
İpeğe kırmızı bir gül işlerdi
Kulağı ıssız ve to....................
<end>

<start>
Durmadan değişen bir kentte selvilerin
anılarıyla uğuldayan bir sokaktı
Yüksek ve külrengi yapıların tepesinde ikindi
sarı bir ışıkla vururdu pencerelerin donuk ve sessiz
krater gölcüklerine
Orada yaşlılar otururdu tozlu iğne yastıkları ve güz
sararmış martıların eğri yağmurlarıyla gelir tarardı
yüzlerinde unutulmuş sepya boşluğu
Karınlarına ölümün tohumlarını ekerdi aşağılarda
hafif bir lağım kokusuyla karışık kahve
ve anason çiçekleri satılan
küf rengi ırmakların sokağında ehliyetli kurbağalar
safa pezevenkleri ve geçmiş kaçakçıları
Arada inatçı arnavutların
durmadan yenilediği kaldırımlardan
gülleri örselenmiş kadınlar g....................
<end>

<start>
Güzel bir zamandı.
1963 yılının Eylül ayı. Anadoluhisarının eski ve kocaman ahşap yalılarından birinde, hanımelleri, mor salkımlar, vişne ağaçlarıyla dolu kuytu bir bahçede, sabahları rıhtımı yalayan denizi, gün boyu satıcıların seslerini ve akşamüstleri İsfahan faslının gizli serinliğini dinleyerek geçirilmiş bir yazdan sonra birden başlayan yarı kanatlı yarı gölgeli günler.
Celâlle birlikte, Hukuk Fakültesinin benim için üç yıl ara verilmiş diploma sınavına hazırlanıyorduk. îçimiz sürekli bir isyanla doluydu. Kitapları açtıktan kısa bir süre sonra, İranda ve Türkiyede, yani hukukun karanlık sürprizlerle dolu bir labirent haline dönüştüğü ülkelerimizde yaşayan hüsnüniyet sahibi üçüncü şahısların tümüne veryansın ederek kapatıyor, Furuğ Ferruhzaddan söz etmeye başlıyorduk. İranın o sırada henüz yirmi yedi yaşındaki genç ve fırtınalı kadın şairinden.
Onun, Şah dönemi işkencelerine ve yeryüzündeki tüm haksızlıklara karşı yükselttiği karanlık bir çığlık olan Yeryüzü Ayetlerini birlikte çevirdik ve Yapraklar dergisinde yayımladık. Tıpkı aynı dergide çevirisini yayımladığım Juan Goytisolonun Çürüyen Bir Ülke: İspanya yazısı gibi büyük ilgiyle karşılandı şiir. Sonraki yıllarda da unutulmadı.
Fakülte yılları boyunca sadece benim değil, Demir Özlünün, Selahattin Hilavın, Doğan Hızlanın, Yaşar Kemalin, Atilla Tokatlının da yakın arkadaşı olan Celâl Hosrovşahi, çağdaş Îran edebiyatının yetenekli yazarlarından biri olduğu kadar, klasik doğu metinlerinin çoğunu ezbere bilecek kadar birikimi zengin bir gençti. Çok sevdiğim Sadık Hidayeti onun bilgisiyle daha derinden tanıdım. Hafızı, Hayyamı, bizdeki ve Batıdaki çevirilerinden çok daha başka yönleriyle.
Onun çoğu kez, olağanüstü esprilerle süslediği, Azerî renkler taşıyan zengin konuşmalarını dinlerken hep şaşırırdım. Çağdaş Fransız, Alman, İtalyan, Rus yazarlarını, ozanlarını bunca yakından tanırken, hatta Tagore ve İkbal gibi doğu ozanlarını bile dilimize çevirmişken, nasıl olmuştu da bunca yakın bir komşu ülkenin edebiyatı bize bunca uzak kalmıştı?
Nima ile başlayan ve Furuğa kadar uzanan modern İran şiiri nasıl karanlıkta bırakılmıştı bizler için? Birlikte oturup, Deryabenderinin Hacerin Kısa Bacaklı Tavuğu öyküsünü çevirirken sorardım Celâle: Nasıl bugüne kadar tanımamışım bu olağanüstü öykü yazarını? " Bana heyecanla, son otuz yılın önemli romancılarını, ozanlarını, öykü, deneme yazarlarını anlatırdı.
Ama tam kestiremediğim bir nedenle, bütün konuşmalarımız Furuğla noktalanırdı. Bana açmadığı bazı şeyler olduğunu sezerdim. Ama doğulu erkeklerin çoğunluğu gibi ölümüne dostluk ancak sırdaş değil.
Olağanüstü güzel bir Boğaz ikindisiydi. Komşumuzun oğlu ve küçük arkadaşımız Erdinç, köpeğini de bindirdiği ufak kayığından bize sesleniyordu: Abi, bir Göksu yapalım mı? Kayık, çırpıntılı sularda ceviz kabuğu gibi sallanıyordu. Kara Ticareti Hukuku kitaplarını kapadık. «Dördümüzü almaz o tekne, batar dedim. Bir avuç vişne yemiş gibi güldü. Atladı, rıhtıma çıktı. Köpek de ardından. iyi dedi, siz dolaşın. Ben tepeye çıkacağım.
Az sonra ....................
<end>

<start>
Akıl dişim çıktı.
Şimdi kendimden çok rüyalarıma güveniyorum.
Tepsilerde sunduğum ruhum, bir
sundurmanın altında istirahatte.
Yağmurlar, sivri pabuçlar, kötü mektuplar
diye sayıklarken kimileyin
Kamış....................
<end>

<start>
Senin gözlerinde iyilik kuşları varmış
Hepsini vurmuşlar
Çiçekleri sevdirmemişler sana
	- Anan çiçeklerini sular sabahtan akşama
	Baban elde tüfek mimoza bekler
Kadifeler giydirmişler örneğin
Boyunbağı, beyaz çorap; iyi çocuk
Çarşamba günleri ıspanaklı börek
Salçalı köfte yanına....................
<end>

<start>
Ben sana ağzını açma, 
Kuşları yutma
Demedim mi
Kana....................
<end>

<start>
Bu kuşu şimdi uçuracağım
ben bile boyalarını takmış olsam.
Seninle yapmak istediğim herşey
kursağımda kaldı.
Artık yepyeni bir çinseddinde dengede
Uyurken kulağından bezir yağı dökmek
isterim.
Kıskanç- Tüm kapılar onlara çalıyor.
Kaçıncı telefon defteri yırtıp attığım
Ne de uzun göbek kordonları var.
<end>

<start>
Osman ben ne fenayım bilemezsin
İçki bardaklarıyla öpüşüyorum, 
                        bi de erkeklerle
Boyalı bir güvercin gibi süzülüp gecenin içine
Sana kancıklık ediyorum
Yüksek ökçeli pabuçlar, 
....................
<end>

<start>
Gözlerin Topkapı çarşısı gibi be anam
İçine girince bi kalabalıklaşıyorum
İte kakıla varıyorum orta yerine
Alacasına bulacasına afallıyorum
Adımı söyleyişin var be anam
Anamdan yeni doğmuş gibi oluyorum....................
<end>

<start>
Ecinni taifesinden olanlar
bilir: hastalığımın adını
Göz Kararması
Kemiklerin eriyerek sallanıyorsun
Danssss pistinde
Risksiz cenabet
kaç muhallebi kaşıkladı anan
oranda buranda....................
<end>

<start>
Bu tahta masa çok bana
Yaşamalar dökülünce izz kalır.
Nasıl bulaşır ketene günün kiri
Polyesterden biçmeli giysilerimi
Geçmiş maketlerini yakan
midesi sıkça bulanan biri için
Fazla iyi, fazla iyi: kadife
Sünger olsun, bulaşık deterjanıyla çıksın.
Le....................
<end>

<start>
Açan güller, kaçan güller siz ki inanana açmayın da. Hıdrellezde
bir çingene gelir de gider. Gitmeler gitmeler. Mavi boncuk
dizmeler. Şıkır şıkır paralar. Bugünde mi gidende. Bir garip çin-
gene. El düğünlerinde parayla şarkı söyler. Balık kuyruğundan da
ayakları - Gidemezdi yerlere.....................
<end>

<start>
Çizgilerle gidiyorum bu gece, 
çizgilerle geliyorum
Bir balık göz oluyor, 
sinsi sinsi sırıtıyor bir diğeri
Bir el şahlanıyor yanıbaşımızda
Kan kesmiş diğeri, rengi: 
yeşil çarpsın - böğürtlen rengi
Bir çizgi yana kayıyor, kıskaç çamur yalan dolan
Sağ gözüm güvenme sol gözüme
Handan, ne var ne oluyor
Yamac....................
<end>

<start>
Pencereleri kapama
	sonra çiçekler üşüyor
Kuş kanadından bu perdeler, 
okşayabilirsin
Sağ gözümün camı kırık
	basma üstüne
	dağılır, 
	      sıçrar mavi
kirlenebilirsin....................
<end>

<start>
Güzeldi Helen
Bi mişli geçmiş zaman eki gibi, 
	süzülüp beyaz fıstanının içinden
Paris'e aktı....................
<end>

<start>
Ben istasyonda unutulmuş kara bavul 
Gözlerimi ağliyorum da kimse görmüyor
Gündüzü tükürüyorum geceye
Istanbul geceleri erkek....................
<end>

<start>
Yalnızlığımın vesikasını çektirdim geçen gün
Zarflayıp size yollamam ondandır
Kahretsin. Paçavra gibi çıkmış yüzüm
İçimin daralması havalardandır
Bi yanımdan ne idü....................
<end>

<start>
Tü
Tü
lerinin
içinden
baktı
ve dedi ki: 
'Anla beni.'
Şşşşşt banalleşme
Mükemmel bir elmas gibi
düşmedikçe gerçekler
önümüze
'Mutluluktan dans edelim.'
Kat
Kat
nüans....................
<end>

<start>
Mevsim kabuk değiştirme mevsimiydi yılanın
Çatır çatır çatlamaktaydı karnı
Güzelliğinden yorgun Parvati'ye adamıştı ciğerlerini
Gözlerini ikidir çalmıştı namlı hırsızlar
Üstelik orala....................
<end>

<start>
Kahve fincanındaki okyanuslarda yitik gemiyim
Sancak direğimde ölü bir kedinin sırıtkan gözleri
Ahçıbaşı, tayfa, kaptan; korkarım tek yolcu benim
Seyir defterimde uğramam gereken limanlar
- Hoşçakal artık gitmeliyim
Beynimde çamaşır iplerinin mandallaşmış ağırlığı
Kaçtığım iyi aile evleridir
Beyaz masa örtülerinde gülüyor lekeler
Bilmemkaçıncı çorban....................
<end>

<start>
Biliyorum, senin görevlerin var
Bayram sabahlarını başlatmak görevin
Çocukları sallamak sevgi salıncağında, 
Yürek bağlarına salıvermek
Biliyorum, senin görevlerin var
Sıcak....................
<end>

<start>
Kandırmaca taşları bu kuşlar
Akıll....................
<end>

<start>
Bir sümüklüböceğin gümüş pabucundan şampanya içiyordunuz girdiğimde
Kolyeniz koptu - inciler çin ve tane tane döküldü yerlere
Peki siz kimdiniz, peki Singapur nerede kalmıştı
Sarıhummadan ölüp de yalnızlıktan sıkılıp dönen çingene
Kapıyı çaldığında - dedem: pamuk saçlı, mavi gözlü....................
<end>

<start>
o duru  çocuksu alnın ölüme yüz sürmez
sır vermez bir gülüşle kıvrılır dudağın
inanma, karanlık geceleri süslemez güzel düşler
bir kent karartılmış mevsimleri yaşarken.
karartılmış mevsimleri yaşarken
bir yıldız kaysa biri ölürmüş hani
kaç yıldız kaydı bir bilsen
morartılmış gecelerde düşler kurarken
morartılmış düşler kurarken, otursana
yüzüne dallarının nakışı düşsün.
hep akasyalarla vardı o çocuk, sensiz
şarkılarda unutulmuş bir masal.
bir masal belki, sevdası terkisinde
atını değiştirmiş bir süvariyle giderken.
o süvariyle giderken hiç acı duyar mısın
bir yıldız kaysa ya da düşmese, ölümler
beklemiyor artık, bir bıçak saplanmış
gibi yüreğinde, her gün her gece.
her gün her gece acılıyım, söylemiştim
o duru çocuk alnına sürmez ölümü
ne karartılmış mevsimlerde
ne morartılmış gecelerde.
sürerse sözüm sürer, masal mı o çocuk şimdi.
<end>

<start>
altı
o bendim, beni unutma
diyen sesinin çınlamasıyla şaşkın
ellerimi tuttuğunda uslu bir çocuk
gözlerini kapayınca karanlıkta kalan
o bendim
bir düşten uyanmışçasına sersem
bir güle baktıkça solan
bir  serçe salıverince köle
aklı hep o şarkıya takılı
gider mi gider gitme desen de
yedi
o bendim, gökyüzüne bakarak
yıldız kaymalarından kendine umut biçen
her yıldızın bir ömrün 
bedeli olduğunu bilmeyen
yanılan yıkılmış ve sürgün
o bendim
boşlukta dağılan
ellerimle dalgın
kirlenmiş düşlerimden
soyunup
bekleyen,
seni bekleyen
çoktandır yaşamayan birine
arada gelen mektuplar için
şiirler yazan, uçurumun kıyısında
uyuyan ve uyanan
gider mi gider gitme desen de
<end>

<start>
aşkımız işte ben  böylesine aşk derim 
herkes nâzım’ın sanır
aşklar yaşandıkça şiiri şirin’e ferhad sanır
sığmazlık işte ben böylesine sığmazlık derim 
herkes nâzım’ın sanır
gurbetler yaşandıkça şiiri sılasına öksüz kalır
dünyamız işte ben böylesine dünyamız derim 
herkes nâzım’ın sanır
yorulmazlık koşuldukça şiiri devrimine şaşakalır
bir nâzım kalır yüzyıl gibi
ne coğrafya bilir ne zaman
yüreğinin sol yarısında, soy
özlemi türkiye’si kalır
<end>

<start>
'diriyiz. yeryüzüne bırakılmış bir iz. 
yağmurun vuruşkan sesi: kuşdiliyle bir öykü. 
yağmurun kırılgan sesi: teni yanık toprak. 
karşılıklı gülüşür geçer gideriz.
çentikliyiz. nasıl da aldatılmış. anlaşılmaz 
yeryüzündeki yaşımız. kimden düştük? 
kimin izi... bir unutuşun başlangıcı mı? 
yoksa bir anımsayışın kemendi mi?
gövdeyiz. yarılınca görülür içimiz. 
görmediniz mi? ustaca hazırlanmış bir yitiriliş. 
özünde dilsizlik olan şu yağmur neden susar? '
toprağa düşen damla! 
sakın taşma 
ve ömrümüzü sorma:
'zaten yalanımız kadar ömrümüz'
<end>

<start>
hayır! her şey yeni bir başlangıçla bitmiştir, 
				deseniz de
ben sizin sırrınızım dilinizin altındaki
ben sizin sırrınızım yüreğinizin derinliğindeki
ben sizin sırrınızım utangaç sevinciniz
siz benim sırrımsınız dilimin üstündeki
siz benim sırrımsınız yüreğimin su kesimine vuran
siz benim sırrımsınız sevgime utanmayı unutturan
ey ten! büyülü coğrafya...yanan bir buz parçası! 
					senin aşkın.
ne kendini ısıtırsın ne karşındakini
-ya yüreğindekini? 
-ya yüreğindekini?
<end>

<start>
Dünya kirletilmişse,
Üstünüze sıçramış 
Bir şey vardır mutlaka.
Benimki aşktan bir leke,
Kazındıkça kendini temize çeken
Gizlice. Sürtündükçe kıvılcımlar saçan
Çakaralmaz renk cümbüşü işte.
Ya sizinki?
Ben vazgeçmeler ustasıyım.
Reddedemem önerinizi,
Paylaşalım elbette:
Lekeniz sizde kalsın, 
Ben aşk'ı alırım sadece.
Dünya kirletilmişse,
Üstünüze sıçramış 
Bir şey vardır mutlaka.
Benimki iki soluk arasında
Gelip geçen zaman.
Hangisi ölüm hangisi yaşam? 
Ya sizinki?
Ben vazgeçmeler ustasıyım.
Yaşadığınız bir ömür değil mi? 
Seçimi siz  yapsanız, istediğiniz sahneyi seçseniz:
İster ilkincisi olsun ister sonuncusu fark etmez ki,
- Başarımızı arttıracaktır provalardaki performansınız -
Artanıyla yetinirim zaten ben, ilk gösteri için 
siz önden buyrunuz  lütfen!
Dünya kirletilmişse,
Üstünüze sıçramış
Bir şey vardır mutlaka.
Benimki korkusuz ve kuşkusuz bir aşk,
Başdöndürücü  ve anısız,
Fısıldaşmaları dalgınlıklara takılı.
Ya sizinki?
Hala anlamadınız mı? 
Demiştim:
Ben vazgeçmeler ustasıyım. 
Aşk'ı bana terk etmiştiniz zaten,
Üstü...kalabilir sizde...
<end>

<start>
Neresinden tuttuysam orası elimde kaldı hayatın
Seyircisi olmayı tercih ederek ömür boyu 
                                        [hapse mahkum ettiğimiz hayat
Kurtar seyircilerini bu bedelli yükümlülükten
Kurtar çakal pençesinden korkaklık payından
Kurtar yenilgilerini yengi gibi gösteren ustalıktan
Dilimden dökülen sözcükler bir çığlığa dönüşmeden 
                                       [söylüyorum bunları işte
İşit! Dostlarımdan sakladım düşmanımın bildiği sırları
İşit! Sözcük infilâk etti söz örselendi
İşit! Anlam sırtlan payı oldu kabuk bağladı onulmaz
                                                                               [yaram    
Kimdedir karşılığı şimdi bütün bunların?
Neresinden tuttuysam orası elimde kaldı hayatın
Gün doğsa ben gitsem sen düşümde saklı kalsan
Gün doğsa deniz beni beklese dağ beni yurdum beni
Beni dediğim umursamazlığına  yenik düştüğüm taşra
Beni dediğim ağıtların yanık sesini taşıran ova
Beni dediğim hüzünlü ve büyüleyici ırmak
Beni dediğim derinlerde gizlenmenin perisi
Beni dediğim kirli sularında yüzen haylaz hayta, 
                [ve kendini usta zanneden tayfa
Beni dediğim dedik kıldıkça mutluluğund
                [duyulan tiksinti
Var mıdır karşılığı şimdi  bütün bunların?
Neresinden tuttuysam orası elimde kaldı hayatın
Hey! Şaşırmayı unutturan sinsi alışkanlık
Seni farkında olduğumuzda terk eden tanık
Kararlı adımlarıyla üstümüze yürüyen yıkıntı
Tepkisizliği sinirlerimize pranga kılan mülk
Gövdemden çekilmeyi dene istersen bir kez
Gel ve gör o zaman törpülenmiş inançlarımızı
Sağırlaştırılmış kulaklarımızı karaşın dengemizi
Görmeyi  bir özür gibi taşıyan gözlerimizi
Çevikliğini dağlarda unutmuş ayaklarımızı
Kendisine bile pusu kurmaktan çekinmeyen hayat
Yok mudur karşılığı şimdi bütün bunların?
Neresinden tuttuysam 
                    	          elimde, orası 
                                	                   kalmadı hayatımın.
<end>

<start>
-hey nereye gidiyorsun böyle
-düşünmedim hiç
-oraya bırakayım seni gelsene
peşindeyim. bıraktığımız iz
yüreğimin dışındaki pençeli kafes
her çırpınışı beni sana götürür
sen nereye gidersen git
tınısını yitiren ezgiler tamamlarım
türküler mutluluğa kavuşur
ben söylencelerin yitiren kahramanı olurum
örneğin don quijote alonso quijano
yeniden yazılır roman
hey nasıl da savruluyoruz
peşindeyim bıraktığımız iz
çığlığının suda halkanan yalnızlığı
her kulacım beni sana götürür
sen nereye gidersen git
istersen bir ateş gemisi ol
her atışta bir diğerini yitir
istersen bir pieta
başını meryem'in dizlerine yaslamış isa
ey nasıl da ağarıyoruz güneşle
peşindeyim, bıraktığın iz
peşittanın ilk satırı
her göze geliş beni sana götürür
sen nereye gidersen git
göle dalan karabataklara
yem olur çıkar o kadim süryani
mardin beni bağışlar belki deyrüzzeferan asla
tbargelia şenliğinin son günah keçileriyiz biz
kötü yazgıyı kovmanın bedeli
                                         günbe
                                                   gün
ah nasıl da ölüyoruz sevinçle
peşindeyim iz bırakmasam da
asi çocuk, yorulmadım
asi çocuk
asi çocuk
asiiiiii
<end>

<start>
hep bir gölgeyle saklandı yüzüm  fark edilmedim
kimi mutluluktan derdi kimi umutsuzluktan
bense bilirdim senin gibi, yıllar öncesi
alnımda seken bir kurşunun parlamasından
alnımda seken o kurşunun 
beni hayata bağışlamasından
(durur izi sol üst köşesinde alnımın
yaşama atılmış bir çentik gibi)
hep bir gölgeyle saklandı yüzüm fark edilmedim
güneş doğudan doğardı sırtımı ona verirdim
güneş batıdan batardı sırtımı ona verirdim
tepede yükselirdi güneş her öğle vakti 
bir saçak altı bulur beklerdim 
uzasın diye gölgem – uzardı gölgem 
uzasın diye gölgem – uzardı gölgem
(gölgem uzundur günahlarım gibi
gölgem uzundur günahlarım gibi)
öyle de denir - ki doğrudur: 
gölgesi uzun olur hayata kısa gelenlerin gövdesi.
istemekle, 
insanın başına gelmesi arasındaki fark! işte bu: 
hayata kısa kalan bir adamın uzun gölgesi.
<end>

<start>
İşte sessizlik sesimizle buluşuyor
Farkında olmasak da
O şarkılar üzünç iklimi
Harfler harfler harfler
Harflerin yarattığı bir mutluluk bu...
İşte sessizlik sesimizle çarpışıyor
Tam karşında tutkunluk
Tam karşımda bir gül
Tam karşında özlem
Tam karşımda vurgunluğum
Tam karşında süvarin
Tam karşımda sevinç
Karşı karşıya aşk
Sözcüklerin taşıdığı duygular, 
Değiştiriyor insanı ne yapsan
Gözlerin görmeye başlıyor
Kulaklarım  işitmeye
Yüreklerimiz çarpmaya, coşkulu
Yorgunluk, unutkanlığa yazdırıyor kendini
Ben kılıncımı bıraktım
Sen kalkanını
Pusatsız kaldık işte...
Aşk aşk aşk
Yengisi gövdesine saklı
Yenilgisi de...
<end>

<start>
yalnız çığlığım var elimde yokoluşu kanıtlamak için
dengede tutmak için aşkın ve kurtuluşun cesaretini
unutulmaz ki senin şakaların terazisinde
hep acının kefesinde dara olduğun
aşkı tadışın rakıyı yudumlayışın
susmayı küsüşün sesi ünleyişin
anımsanır her eflatun düşüne
yalancı ama yeni bir aşkı yakıştırdığın
behçetim don değiştirmiş hezarfenim
çıkarmış yüreğinin kanatlarını
madımak'ta uçmaklığa kavuşur
söyledikçe sır tutmaz aynalar 
ele veriyor kimliğini
koşuyor kış tozuyor bahar
bitiyor güz kavuruyor yaz yakıyor
kırılıyor boynu kuğuların pervanelerin
hasretlerin metinlerin asafların
gösterdikçe gizi yitiyor görüntülerde
kirletilen insanlığın
behçetim don değiştirmiş hezarfenim
çıkarmış yüreğinin kanatlarını
madımak'ta uçmaklığa
biliyorum gülüşün deprem
biliyorum haykırışın boran
susturur. ama ya acıyı
biliyorum soluğu cana can verir, olsun! dur
nasıl da yakışıklıdır gözleri: giritli, göçmen
dudakları çarpışırken dilinin erdemine
dişleri şahmeran kalesinin temel taşları
düşleri, ne de olsa askeri bir tıbbiyeli, eyy!
behçetim don değiştirmiş hezarfenim
çıkarmış yüreğinin kanatlarını
madımak'ta
sen ki görkemli voltanı atarken
tutulur kapıları insanlığın ve umarsızlığın
belki bir unutkanlıktır kalır: kardeşlik
pasaportunun ritsos'la paylaşılması
biliyorsun yaşam yaşatmaktır
kanın dolaştığı her yerde ve insanlığı
kimin gücü yeter 'yangında ilk kurtarılacaktır' demeye
behçetim don değiştirmiş hezarfenim
çıkarmış yüreğinin kanatlarını
(çıkarınız yüreğinizi
bu ülkenin sahibi kim: bilmiyorum
ben acılarelininkini: biliyorum)
behçetim 
ağabeyim
kendi çığlığımdır ancak ses veren çığlığıma
<end>

<start>
Gözyaşlarının gücü vardı eskiden
ırmak yüklü adamlardır, tuz katarlarının ardınca giden
gölgemizde damlaların bıraktığı izlerden
açılırdı hayal, tuzun sudan bukağısı çözülürken
Utanır arınırdık şehirde fazla kalmak suçundan,
akıl danışırdık yağmura, nasıl döneriz
evlerimize doğru yollarından,
nasıl fener yapıp kemiklerimizden, tütsüleriz
gecenin mor arı....................
<end>

<start>
Kışın soğuk balıktan günlerini sayıyorum ağımda. 
O yaza hiç dönülmeyecek! 
O başlatılmamış, o varsayılan ortasında yaşanmış sevda 
yakılmamış bir mum gibi aklımda. 
Keşik ağzıyla suları iğrilten 
boğaza karsı durup da 
oraların kuşu yalıçapkınını hecelemiştik 
bey....................
<end>

<start>
Bir devir aşk diye beni doğurdu 
Aldı bedenimi Mağrip sıtmalarından 
Nil diplerinden söktü ruhumu
Sisli denizlere açıldım bir zaman; 
ne altın ne meyve, 
yad olsun keşfettiğim kıyılar 
Zamanın hayatla içlendiği çöllerde 
bir çadırım olsun yeter
Ne göreceğim aynalarda 
çağ bütünüyle yanılsama ....................
<end>

<start>
Ayrılsam mı kavuşsam mı şaşırdım bu iskelede.
Kararsızlığın ortasında ihbar ediyorum belleğimi.
Tekrar ediyorum insanlığımı habire. Bir anda binip gemilere
uzak denizlerdeki mezarıma gidiyorum. Bir anda
vuruyorum rıhtıma
(Beyazlar giyindim; ipeğin ardında kırmızı patlam....................
<end>

<start>
Seni seviyorum
çağladıkça coşan su
estikçe dellenen rüzgar
ekildikçe anaçlaşan toprak
öğütler bunu bana
seni severken
türküden türküye geçer ırmak
toprak yaz yağmurlarıyla oynaşır
öğle tozlarıyla dolanır r....................
<end>

<start>
seher vakti 
siliniyor yeryüzünün sürmesi gözünden 
kırılıyor gökyüzünün camları 
iğneler, ısırıklarla dolu 
denizin y....................
<end>

<start>
-I-
Ne zaman onur duysam yaza verdiğim ömürcükten
ve yalnızlığımı duyarlı bir duvarla paylaşmaktan; 
ısınmış kuşlar getirir kibrit kutusu odalara
yalnız gelişinin izleri olan bir kadının ayakları, 
kilimlere, çıplak betona dişi nakışlar, 
güneşten artırılmış menevişler... atar.
Bilir gök....................
<end>

<start>
Çıkar gelir alacakaranlık
yeni sürülmüş tarlalardan
her adımda biraz daha yiten topukları
ve taflan külüne kokan elleriyle
çıkar gelir
her solukta bir dermansız hastalığın
iç kanamalarını çekerek sinesine
dalgalarda çözer
saçlarını alizeler
fosfor ....................
<end>

<start>
1..
bir deli kadın 
korkuluğumu kaçırttı kargalar 
dönecek bir evim yok 
uzaklara atıyorum şapkamı
yüreğimi "hayra" yoruyor bir deli kadın 
besmele kokuyor şiirim 
duadır onlar sakalsız gençler için 
-kim öpecek onları? 
se....................
<end>

<start>
Biliyor musun hangi düşte olduğumu? 
Hangi yıldızdan çekmeli
yerimi saptayacak ışık çizgisini? 
Yeryüzünü karıştıranım ben; yeri bulunmaz artık
andığım eşyanın.
Yazdığım deniz nerde? 
Hangi bellekte köpürür böylesine? 
Bir top kar olduğum dağlarda soluk gibi alıp verdiğim çığlık
içimi kürüyor, anıların karı geçiyor dışavurabildi....................
<end>

<start>
Bir keder işaretidir bozkırda insan, 
imge yüklü bir ağaç, salınır özür vadisinde; 
yıkıntı gelir ardından, leş sırtarır tene. 
Gün gelip bozkıra çıkınca insan <....................
<end>

<start>
Gidiyorum işte
                Hayalde gör, düşte gör.
Yalnızlığın da ucuna geldim,
sırtımda kederin hançeri,
saplanmadan hep tehditle yürütür beni.
Bilmem neden ve nasıl çıktım bu yola,
vardır elbet başlangıcı ....................
<end>

<start>
Ne arıyorum çarşıda 
tezgâhlardan düştü ellerim 
ne alıp ne satmaya 
uzun sokaklar düşlemek benim işim 
yaza bakan, kireç boyalı 
koştursun güneşin limondan atları 
alkışlanarak 
çırakların çürük lastik kokan nefesleriyle
kimin aslıyım ben 
ne yüz oldum ne ayna 
azdı gençliğ....................
<end>

<start>
Geçiyor Balkan günlerim
bir elmanın nazik soyuluşunda.
Kalp de yaradır, diyor ayazda türküm,
kanıyor her yola koyuluşumda.
Ölümün dişlediği bir meyveymiş geçmiş özlemi,
çocukluğun çürüyüp yapışması deriye.
Ah, o kar fısıltılı bahçeler
dedemi, amcamı, hele de babamı
çağırırlar mı geriye...
Trakya, nasıl ayrıldım ....................
<end>

<start>
gece teninin en koyu tonuna ulaştığında
çöküyorum bir gölge masanın başına
gizlerini demek istiyorum gönlümün
kimseyi şaşırtmasa da
çalakalem mı....................
<end>

<start>
Anız yangınları sıçramıştı
Yaban güllerine
Başakçılara sordum
Sordum sordum sordum durdum
Tirşe gözyaşları düşüyordu
Cam göbeği göğsüme
Göçen avcılara sordum
Sordum sordum sordum durdum
....................
<end>

<start>
İnsan bir okyanus koymalı bazen arasına ayak izlerinin, sığınsa da kalbine gezerek ısıttığı karalar zalim kahramanı olmalı bütün terk edişlerin.
Çok görülmüştür kartalın kıyıdan döndüğ....................
<end>

<start>
ölülerin ak ayaklarında açar zambaklar
(zambaklar)  yer kurtlarının tezgâhında dokunur
senin - kötüler kötüsü - yüreğin bunları bilmez....................
<end>

<start>
bir ses evinde doğdum 
inanırım çanların ölümüne 
fırtına dinince kıyacağım ....................
<end>

<start>
zamanın ve güneşin beslediği miskin bıldırcınlar, 
erimiş kanatlar ve ayaklar, 
rüzgarın uzun takvimi, 
yitmiş kayıt çizgileri
e....................
<end>

<start>
'Kâinat' bölündüğünde ordaydım 
bir soluk yaprak düştü payıma 
arşa çıktım boynumun kuru dalından 
deniz zambakları ektim gökbiryana
silin beni b....................
<end>

<start>
I 
zaman batıyor Margarita 
su doluyol saatlara 
bir kurtçuk geçiyor 
beynimdeki kumdan
ses göçüyor Margarita 
çanlar ölüyor sesevlerinde 
dili kurtlanıp çürüyor 
ölü....................
<end>

<start>
adımlarım 
bir yere götürmüyor artık beni 
çiziyorum kıl üstüne 
küçük çıngırağın ayak izlerini
gözlerim 
sönüyorlar bir bahçede 
katran güle sarılıyor 
uzun uzun öpüşüyorlar 
bir....................
<end>

<start>
Biz bülbül-i muhrik-dem-i şekvâ-yı firâkız; . 
Âteş kesilir, geçse sabâ gülşenimizden
II. Selim
özlemin soğuk kışı, ırmağa karışan arzu
dallarda, üşüyen kanatlarından soyunmuş
sudaki billuru düşleyen ankâ
seslerimiz seslerimizi arıyor uzaklarda
ardımızda uzanan yollarda unuttuğumuz
kayıklar dolusu altın şarkı, mücevher, akik
ve kehribar ırmağın usulca yüzdürdüğü
eski bir şarabı taşıran esrik anılar
bahçelerden akardı ince bir kanûn renginde
güller ve güllere sürtünüp tutuşan rüzgâr
ağaç yağmurun biçimini alırdı uzaktan baksak yanılırdık
günlerin karaya çıktığı yerde dururdun
sıcak falında izlerin ve kumun
bir ses bir sese yansıtırdı pırıltısını
bir dağ bir dağı gölgelerdi ve o ıssız sürünün
tozları dağılınca başlardı gün
uzayıp giderdi yollar boyunca
ağacın ağaca fısıldadığı sürgün
zaman sesini yükseltiyor şimdi seyrelmiş otların arasından
kıyıya yanaşan kayıklardan iniyor
kalabalık, gölgesini ardında bırakıp
usulca bir imgeye dönüşüyor
ırmağın buzları erirken ötelerde
son kez dönüp bak, geride bıraktığın izleri topluyor çocuklar
eski bir evden, zümrüt bir kuleden
sevdiğimiz ve unuttuğumuz kadınların sözlerini uçuruyor rüzgâr
yaşamın acısı geçmiş buradan bir iz gibi sürüp toprağı
geçtik biz de çatısında binlerce ses çınlayan o ıssız geceden
karşılamak için seni: bilinmeyeni
artık susmalıyız, konuşsak bile
bizim acımızı kim anlayabilir
sen, sudaki rengine külünü savuran ankâ
ırmak akıp gitti, çoktan
küllerimiz küllerimizi arıyor hâlâ
<end>

<start>
perde indi, toz uçuştu, gözyaşı yağmur oldu
ağaç çiçek dökerken geldi yaz
geçti, ben onu görmedim, yalnızca bir ses
orada duruyordu, deniz yüzeye vuruyordu
ve sen uyuyordun.
ah! öyle güzel uyuyordun ve yaz
uykunu bozmamak için senin
ayakuçlarıyla bir kapıdan
ötekine kadar koşmuş olmalı.
toz henüz yere inmemişti
çiçek dökülmemişti
ve ben, büyülenmiş gibi yalnızca sana bakan,
bütün bir yaz!
<end>

<start>
her şey söylendi,artık eskisi gibi olamaz
elimden kayan kitap açık bir yol gibi uzanıyor
suyun üstünden sıçrayan bir kedi 
gibi korkarak bakıyorum,çünkü bilsen!
gidilmemiş yollar hep akılda kalır
<end>

<start>
Bir büyük boşluk muydu
hangi ayak sesleri
zalim, yırtıcı ve alabildiğine kirli
gecenin yüreğinden kanatırcasına geçen
Bir büyük aynaydı, hayır
dansıyan hep kendi korkumuz
döküldü bir bir tüm sırlar
camın ardında ne gördünüz
<end>

<start>
-Mehmet Müfit'e
Gün soldu, eteklerinde kızıl pırıltılarla damlarken su 
Gecenin yenik bahçesinde dolaştım, sarı bir yağmurdu 
Bitip tükenmeyen kayalıkların ortasında mahsur 
İçimde titrerken anılar ve kaçışın bakır kokusu 
Çocukluğum bir taht odası, Bursa'da yenik sultanlığım 
Bütün kapılar kapanmış, bütün kapılar sur 
Döndüm, ardımda yansıyan o büyük aynayı gördüm 
Varlığın ve hiçliğin kaynaştığı, göçebe yağmur. 
Gün soldu, eteklerinde kızıl pırıltılarla damlarken su 
Vardığımda yoktu bütün kapılar, iskele, gün batımı 
Rodos'a doğru batık tekneler. Kadırgamın şişmiş 
Tahtalarında çırpınan rüzgârı 
Duydum, yüzümün büyük sularına çizilen.
Ta orada yüksek dağlar, bu dik ve acılı yol 
Bir at kişnemesi, yağız gül kokusu 
Çökmüş tapınakların altında gizli geçitler 
Ve küflü mahzenlerinde taşlaşmış ölüler korosu 
Giden kim? bu ilkyaz şafağında yolcu edilen habersiz 
Beyaz kefenlerinde bürünmüş yürüyen bakirelerle.
Birden şimşek! ve göründü ve yokoldu kapılar 
Yenilgi ve acı, kaçış ve sürgün. Zamanın yitik 
Aynasında tüterken yalnızlığın bakır kokusu 
Alnıma dökülmüş bu ilenç, bu belirsiz yolculuk 
Duydum etime değişini bin kızgın demirin 
Karanlık mazgallarından sarkan gövdemin... 
Bir ilkyaz şafağında kurban edilmişliğim.
Birden yağmur! ve yüzümün yarısı akıp gider 
Benim gözlerim yok, kurşun! sıcak ve ağdalı yüzgörümlüğüm 
Issız oyuklarında derin uğultularıyla rüzgâr 
Gözlerimin ıssız oyuklarında... Sıra kimde? 
Batık teknemin suya gömülmüş ahşap direklerinde 
Asılmış tüm yolcularım. Celal'im! Sinan'ım! 
Bu deniz nereye gider, bir biz kaldık 
Ve yağmur tüm kapıları siler.
Ben Cem, daha dün yarım imparatordum 
Kestirdiğim paralarda soldu vücudum 
Öldüm binlerce ölümle, kıyıya vuran cesedime baktım 
Yağlı urganlar bağlayıp boynuma (iskele, günbatımı 
Rodos'a doğru batık tekneler)  yürüdüm, artık 
Bana bu dünyada yer yok 
Ne saray, ne köşk; ne rütbe, ne taht 
Ağabey el ver yanına geleyim 
Al beni, sonra istersen boğdur 
Bir yanım zifiri karanlık, bir yanım... birden yağmur!
Günler bir ormanın sessiz çığlığına gömüldü 
Kendi içine düşen dipsiz kuyulara. Cesaret: 
Gözbebeklerimin içindeki karanlık ülke 
Perili... ve hiç varılmayacak.
Gün soldu, eteklerinde kızıl pırıltılarla damlarken su 
Bir at kişnemesi, yağız gül kokusu 
Vardığımda yoktu bütün kapılar. 
Ben yitik zamanın altında kaldım 
Silindi kapılar ben dışarda kaldım 
Bu soğuk, bu kimsesiz karanlıkta 
Yalnızım, ellerimden başka yok fenerim.
<end>

<start>
gidelim istiyordunuz (suya bak ter basmış sıcak bir yaz korosu)
aşağıya doğru durgun atlar, sonra daha aşağılara uzanan
göz alabildiğine geniş otlar ve çiçekler arasında
iki bacağını sonsuza dek açan yol
kimse bilmiyor artık nereye gittiğini
ah bir dal olalım istiyordunuz, meyvasız, kırık bir dalı kim ister
yalnızca deli gibi köpüren ırmakta bir o yana bir bu yana
savrulan (hayat mı diyordunuz)
açılmış bacakların ortasında kararsız
kimse bilmiyor artık nereye gittiğini
bir attım ben çok zaman önce, kartalların çığlıkları
vadileri boğarken ve yarı açılmış sandukasında gecenin
bakirelerin gözyaşlarıyla parçalanmış gerdanlık
ne çok yaraşırdı size, uzun gölgeniz
ve savrulan saçlarınızın içinden geçerken karanlık
gökyüzünü iki yarım küreye biçen kılıcınızla
takım yıldızların arasında ilerleyen
bir attım ben, ikiz güneşlerin parladığı yerlerde
yalnız patikasında samanyolunun
ama...
kimse bilmiyor artık nereye gittiğini
düşman rüzgarın önündeki karanlık
hangi ağaca çarpacak, bilir misiniz
eski bir kalp sızısı gibi
aranıyor, aranıyor, aranıyor
her yolun başında bir bakire onu bekliyor
ama...
kimse bilmiyor artık nereye gittiğini
bir tek o biliyor
birbirini yansıtan aynalar panayırında
bütün yolların gittiği tek bir yer vardır
ama...
kimse bilmek istemiyor artık nereye gittiğini
<end>

<start>
Bütün ağlamaların dinmesi gerek bir şiiri yazmak için
Çünkü duyguların dinlendiği yerde başlar şiir
Sevginin üşüdüğü yerde yazı, çocukluğun bittiği
Ve hep genç kaldığı yerde annelerin.
Soluk pencereleriyle o eski evimizin
Şimdi asırlar öncesinden hiç dinmeyen
Aralık kalmış kapısında, biriken karların
Donmuş sıcaklığı bu, yürüyen usulca yüreğime.
Anne işte ben o çocuğum, yüklerin tepesinden
Senin şarkında ürperen o ince bedenim
Dışarda karların büyük heykellerle dövüştüğü
Billur penceresinde çizilen, silik düşüncelerin.
Sana bakardım odanın hangi köşesinden 
Bir resim takılmış gözlerime, belki gerçek
Sen en mutlu anların resmini çizerdin.
Dudaklarında ürperen sessizliği o eski çinilerin.
Şimdi görüünmez pencerelerini ovuyorum tozlu anılarımın 
Dışardayım, kar yağıyor, anne üşüyorum
İçeri al beni, kollarınla sar, ısıt bedenimi
O eski odada, yüklerin tepesinden düşüyor, düşüyorum.
Bütün ağlamaların dinmesi gerek bir şiir yazmak için
Çünkü duyguların dinlendiği yerde başlar şiir
Sevginin üşüdüğü yerde yazı, çocukluğun bittiği 
Ve hep genç kaldığı yerde annelerin.
<end>

<start>
Yalnız çocukluklar düşünüyorum
Büyüyor ardında mavi sabahlar
Aydınlığın karanlığa döndüğü yerde
Yorgun gece yarıları sıralanıyor
Yarım bir şarkıyı tek başına
Olası mı tamamlamak
İçimizde yüklendiğimiz yalnızlık
Yarım çocukluğumuzdan beri
<end>

<start>
Günü elinden tutuyorum
Öyle ürkek
Ben tutmasam karanlığa düşecek
Karanlığa düşecek sevgiler
Kapılarınızı yalnızca nefret çalacak,
Ağır ağır yükseliyor bir davulun sağır sesi
Birer birer düşüyor ağaçlar, orman seyreliyor
Tutun elimden, elimden tutun yoksa
Bu canavar sessizlik, bu yılgınlık, bu ölüm,
Sabırsız ayak sesleri ne toplaşıyor, ne dağılıyor
Kararsız külrengi bulutlar, ne zaman yağacak yağmur
Hani nerede yıldırımlar, gökgürültüleri nerede
Yalnızca bu sağır davul
Tenimde ağır ağır
İşleyen bu hançer,
Günü elinden tutuyorum
Elim alev almış gibi yanıyor
Yanıyor karanlık, kızıl, koyu, et kokusu, kül ve kan
Kentin bacalarından savruluyor durmadan
Durmadan, altından geçiyor köprülerin
Durmadan sarıyor kuleleri
Durmadan sızıyor caddelerden
Büyüyor, büyüyor, büyüyor
Bu canavar sessizlik, bu çılgınlık, bu ölüm,
Beynimin çıkmaz sokaklarında
Giderek artıyor çekiç sesleri.
Yankılanıyor kentin alanlarında
Tahtayı tutkuyla kucaklayan çivi, 
Yaşam, yükselen darağacının kollarında
Uyuyan bir bebek gibi
Tabutunda sallanıyor.
<end>

<start>
iplik gibi bükülen ışığın sözünü dinle
çünkü kırmızı
yanınca ve susunca bütün düşler
ağacın kayığına bin ve açıl bütün denizlere
şubat ölümdür dilin uzak yollarında
kalemi tutan el titrer ve kandil başucunda
zaman kurtlarını salar en ince kovuklara
iplik gibi bükülen ışığın sözünü dinle
iplik gibi bükülen ışığın sözünü dinle
çünkü sarı yaraları sarar beklenmedik ölümlerde
beyaz hiç olmadı, hiç olmayacak da
yeşil: kutsal bir söz, orada her şey mümkün
siyahın göstermediği karanlık aynasında
mart gelince karları temizleriz
boylu boyunca yattığımız kış manzarlarından
ateş suya eğilir, gece yenilenir
karton şehrinde bir japon resminin
belki bir ağaç ansızın çiçeklenir
iplik gibi bükülen ışığın sözünü dinle
savaş kırmızı ışıklar yakar en serin kalpte bile
davulların uğultusunu bir an duyarsın da
içinde bir denize varamamanın yalnızlığı
heykel diye sarılıp uyuduğun cesetlerle
bir istasyon bir istasyonu izler
mayıstır ve bilirsin hiç gelmeyecekler
suyun zamanı tükettiği o karanlık aynada
barakasından korkuyla fırlayan asker
duyup da baharın gürültüsünü
işte o gün ve ondan sonra
çok önemli bir sözü unutmanın şaşkınlığıyla
oturup bir şiir yazarsın ve ışık
ölümü bekleyen bir ruh gibi titrer başucunda
<end>

<start>
Göğsü ızgaralı kadın
Kalk artık
Acılardan bugünkü öğünü kotarmaya
Bebeler acıkmadan daha
Kalk artık
Gönlü yaralı kadın
Dağa güneşten önce tırmanmalısın.
Kamyonlar boşalmadan kasabaya
Kalk artık
Sırtında odun yükü
Koynunda çağan
Koltuğunda peynir çıkın
Pazara sen başlamalısın,
Gözleri garazlı kadın
Kalk artık
Gurbeti en uzun sen yaşadın
Hasretin düğümlü kaldı
Sor artık
Kimin boynuna vebalın.
Çevirmişler pazarı
Sakın ilişme tezgahların yanına
Sen ki onlar için mayın! 
Mayınlar...
Ölü mü döner huduttan
Yaralı mı
Ya da zindanda mı kocan
Aylar var ayrılalı.
Derdi horalı kadın
Yerinme, küşüm çekme
Kalk artık
Hazırda mı merhemin
Ekmeğin tandırda mı?
<end>

<start>
Ayrılıyor işte kasabadan
	elinde bavul, gönlünde dinmez bir yara
Hep acıyacak parmakları, gözleri yaşarıcak
	tozlu fotoğraflara
Hele bir tanesi, yüzü çıban içindeki çocuğun
	hayatının en büyük iyiliğini
	tandır ekmeğini verirkenki yüzü
	o yüzü hep taşıyacak avuçlarında
Ve dudaklarında ona dair bir acı mısra
	selam söyle bizden, iyi söyle
	İstanbul'lu gül yüzlü çocuklara.
<end>

<start>
Akranıdır
Ağzı taçyaprağı yar.
İnce usul boynuna al dudaklarını
Açarken gelincikler
İlkyazı sesleriyle süslediler.
Dilleri ekmeğe dönmezken daha
Ağıt öğrendiler.
Lokmayı bölemeyen ufacık elleriyle
Döğündüler.
Gönül gönlü tutar.
Gözün ıraklığı gönülsüze arkadır.
Gönülleri körebede bile
İlikle düğme gibi sarılıştılar
Ve kaleme ve yazıya ilk
Birbirinin adıyla alıştılar.
Velakin dünyanın ileri muhannetlik
Ferhadın gürzü kaç para
Yoksulluk dediğin prangadan dağ
Bir acayip güç erişemez zebella
Ne kurşun değer alnına
Ne böğrüne bıçak.
Gidi felek namerdin koynuna yar
Güzelim gerdana
Altın dişlerden çürükler dizerek.
Ve artık dağlar da fukara...
Ömrü bütün yanası, kül olası yürek ah
Sana dağların da siperi yok.
<end>

<start>
Biz biraz evvel gecikerek geldik arkadaşlara
İpliğin evvel eski yufkadır kanattığı ve hep sonra
Biz sonra geldik, maden öndedir, acısı pek
Dokuz çentik önde bizden ondaki göz, ısrara
Tel kalınlığında, orda dur, sesini tart
Bam telidir ezeli, usul gelen şarkılara
Yeni geldik ahımızla yüzondokuz çentik için
Karları anca yedik, bize anca geldi sıra
Birazdan kayısı da burda, demi devranımıza ibret
Nasıl sendeler bir çiçek damlasıyla; çürük ve kara
İşte geldik bir karara, arkamız vardır
Undan az önce geldik -şimdi o da burdadır, hamurda- bir karara.
<end>

<start>
Gece masmavi ipektir, ekmeği ahret şehir! 
Ah nedendir gün ışığı, o ekmeğe ters gelir.
Ha vardık mayınlara, yürümez ayaklarım
On ağızdan kulağıma açız diye ses gelir.
Ey candarma adaşım, niye şu canım sana
Dünkü asker arkadaşım, canım sana örs gelir.
Üstüme varma hudut, varıvereyim şurdan
Haneme bir kan ağıt, bebelere yas gelir.
Zalim uğursuz mayın, amanı bilir misin
Sorulacak sorum var, kanıma saf saf gelir.
Azalır mı ölmeyle can, tükenir mi akmayla kan
Ordadır ölümüzü sağ koyan Viranşehir.
Cinayeti sormaya, her dolayı ülkenin
Kanımı sormaya halkım, elleri tas tas gelir.
<end>

<start>
Sırtı, dağın yuvarlamış bir kayasında
	kaval çalıyordu çocuk
Kavalı silme keder, dinleyenin boğazında
	zehir yumruk
Keşfe gidiyordu savcı at sırtında
	hep ölüm ezgileri, dedi, hep yürek dağlayıcı
- Gönül bizde nasıl şen olur savcı
	katığım dert, ekmeğim acı.
<end>

<start>
Ellerim ne arıyor saatlerdir koynunda
Aşkın sonsuz koynunda?
Ağzını kaçıncı soğuruş bu, doyulmuyor
Olsun diye her şeyden soyunuyorum, olmuyor.
Artık ne can, ne soluk! 
- Giyin, üşiyeceksin, sesin bile soyunuk.
Peki ben ne arıyorum bu kapanmaz yarada? 
Ben şimdi orda mıyım? Ama o şeyim burda!
Her şeyim burda ufalıp duruyor sorularla.
Sevgilim beni ilk mektuba uğurla.
<end>

<start>
Ağaran her saç teli, yüzünde kır sakalı
	beterli günler gördü, yine de çetin.
Hane hane devşirir, yorulmaz bir sabırla
	umutları denginde, özgürlük ve yurt için.
Yüzünü günle ovar, ellerini toprakla
	ve seferberliktedir içinde hep bahar
Dünya kahır yüklüdür, o kahırdan gül yapar
	ama ne bir ilenme var dilinde
	ne de acılara bir dirhem kin.
<end>

<start>
Çığrımdan çıkıyorum ansızın işte
Günün yaşanacak son ayrıntısından
Kafamda saatlerce ağrıyacak hünerde
Bir mısranın gece vardiyasından
Çığrımdan çıkıyorum ansızın işte
Can havliyle uğruyorum yüzüne
Boş bir umut değil bu, yitirilen duygunun
Okunur kimliği çizgilerinde onun
Yüzün ki cömerttir seğirirken de
Can havliyle uğruyorum yüzüne
Boynun da boy verirken işte omuzlarında
Yoktu orda sanki demin, ezik bir çiçekti
Elindeki kitabın sayfaları arasında
Hızlanan atışlarını, kalbimi demliyor şimdi
Boynum da boy verirken işte omuzlarında
Yürüyünce memelerine o sahici oylum
Karnına toprağı özendiren kıpırtı
Teninden avuçlarıma rahmetli bir ter
Olanca tohum nerdeyse yeryüzüne çıkacaktı
Yürüyünce memelerine o sahici oylum
Peş peşe düşüyoruz, her şey buz
Sevda bizi tutmuyor, bu sözün altını çiz
Çoktan bellidir, az sonra yine
Hakkımız yenecek, yarınların ateşine
Peş peşe düşeceğiz, her şey buz
Bu şiir böyledir hep, terken buz oluveren mısra
Sırada hep en geri, hakkı hep yenecektir
Tam ortamızdan vuran, bir zahmetli yara
Mutlu aşkın acısına gönüllü atıldıkça
Ekmekler gül örtüye, kalbim yüzüne
Nasır tutmayan terle sarılıncaya kadar
Bu şiir böyledir hep, buz oluveren mısra.
<end>

<start>
bu kent büyük bir ihaneti gizliyor
sabahlara dek inlemesinden belli
seni nasıl uzak kentlere götürsem
nasıl uyutsam nasıl dinlendirsem
bu kent gizliyor büyük bir ih....................
<end>

<start>
bir yaralı kızıl kuş gibi düşerdi güneş
karanlıklar başlardı sıkıntılı ve uzun
ondan kaçarcasına dönerlerdi adamlar
yenilmiş değil ama biraz utanmış gibi
kimle savaşırlardı kimse bilmezdi onu
şimdi sen her şeyden uzak ....................
<end>

<start>
aşağı kattaki teyze çiçeklerini
canı gibi seviyor çocuk gibi bakıyor onlara
ama biz bahçede oynarken horluyor bizi
çiçekleri gibi davranmıyor çocuklara
yukarı kattaki amca otomobiline tutkun nedense
çocuk ....................
<end>

<start>
doğduğum yerden kopup
doyduğum yere vardım
her şeyimi unutup
yarama tütün sardım
selam benden eşe dosta
karım yorgun oğlum....................
<end>

<start>
hesap işi
vuruş açı yansıtma
banda çarpan top
gider değer (mi acaba)<....................
<end>

<start>
Sabah olunca gidelim tanyeri ağarınca
yüreğimiz yine ve yeniden paramparça
ne varsa bizi yılgın eden gidelim
üstüne gidelim tutsaklığın yenilmişliğin ve ince ince horlanmanın
üstüne üstüne biraz utangaç ve kahramanca
ah benim bana benzeyen kadınım
içimin nelerle dolduğunu anla
ben sessiz ölümleri seçmedim hiç seçmedim
bir türlü üstesinden gelemem yılgınlığımın
yorgun yalnız çekingen
gece yarıları aklımda
bir çıksam bir çıksam yarına
doludizgin bir kurtuluş adına
<end>

<start>
sevdam seni durmadan 
can evinde yeşertir 
çiçekçe ve çocukça 
sıralı sırasız ikide bir
nice yıkım nice....................
<end>

<start>
belki de hemşeriyiz
ama sorma nerden diye
bir yakınlık çıkarsana....................
<end>

<start>
bazı işler gecikir
günlük koşuşmalarda
aklımızdadır oysa
(özürler hayıflan....................
<end>

<start>
gülyüzlü çocuklar ve İstanbul görünüşleri
kör bir adamın sattığı bayram tebrikleridir
daha çok izinli askerler ve inşaat işçileri
almak için uzağından bakarlar
bakarlar ve bakarlar alamazlar
çün....................
<end>

<start>
niçin senden ayrı bir kaderi yaşıyor 
kafasını yasak bir kitap gibi yüreğinde taşıyarak 
sonra sen sarı saçları salkım saçak 
ve beyaz öğlelerinde ak....................
<end>

<start>
hiç değişmedi san
sen öyle
dıştan
gir içeri -göz göz olmuş-
ama yerinmez....................
<end>

<start>
güzü kimse anlamıyor
beni kimse anlamıyor
şimdi yağmurdur yağan
çünkü yollar ıslanıyor
bir ....................
<end>

<start>
kimsenin görmediği gizli bir eylülde 
yollarda yürür tenhalığa yatkın hüznü 
bir sigara tüttürür inceden ince 
geceye saklar bir kimsesizliği andıran ....................
<end>

<start>
kapalısın 
kendi dört duvarında 
gündüz -biraz sınırsız- 
gece -evde odada....................
<end>

<start>
martılar karalardan denizlere dönüyor
denizlerde dalgalar yosunlar ve köpükler
kimsesiz günlerimizin kırılmış gönülleri
sizi bekleyen vardır aynı düzen içinde
fırtına sonrasının durulmuş denizleri
<end>

<start>
aklınızda mı uzakta ölümler olduğu
kaç kişi gitti dövüştü ve vuruldu
gelir mi gelmez mi kim bilir
kim bilir hangi uzak yaban ellerde
ya bir bozkır şehrinde bir akşam üstü kadar hüzünlü türkülerle
durmadan gider mi yoksa
kaçamaklar yaşanır biline biline
insan içinde taşır yangınını
günden güne göz....................
<end>

<start>
güz gelse yağmur yağsa yorgun olsak
özlesek uykuları yatakları yalnızca
bir anne gibi bizi oralara g....................
<end>

<start>
Soğuk suda çarpa çarpa yıkadım
Yüzümün niyeti bir aşk şiiri
Ayçiçeği
Gümüş çiçeği, Kavun Karpuz Mevsimi
Çiğdem: yağmur sonu çiçeği
İlk cemreden sonra bulduğumuz çiçekler
Gül güldür, Gül de güldür
Ben bu kadar anlarım bu işten
Ekinler sarardı biçtik güz geldi
Eskiden sevdiğim kızlar çiçeği
Öpemedik birbirimizi işte bunun çiçeği
Tay gibi dururdu tay gibi bir kız çiçeği
Benim poliste kaydım varmış, hohho
                   Poliste kaydı olmanın çiçeği
Bir dâvet olan çiçek
Süslerler eteklerini kikirdeyerek
Kaymakam evlerinde yastık çiçeği
Diz çiçeği. Türkçenin en ayıp kelimeleri
Dul, Baldız, Bizim Güveyi
Bacanak çiçeği, ayıp çiçekler
Yüzün....................
<end>

<start>
Kentler daralıyor, yollar daralıyor,
Kaldırımlar daralıyor, daralıyor bahçeler bile,
Daralıyor masallara sığmayan evrenimiz.
Yüreklerimiz daralıyor gün geçtikçe.
Oynayacak y....................
<end>

<start>
Karanlık sıvışıyor
Korkunun denizleri saydam değil
Uyanıyor düşlerinden ırmaklar
Suda hüzünlü bir yaprak
Okşuyor saçlarını duygusallığın
Bir çiçeğin maviliği
Doyuruyor ergenliğimi
Karanlığı bir çam dalı başlatıyor
Önce ormanlar vardır
Dalgın çocukların sevdalarında
Rüzgarlar mı taşır hala
Eski çağlar baltasını
Gecenin bahçelerinde
Irmak kımıldıyor
Suda sevdalı bir yaprak
Ölümün tarihini yazıyor
Ve ırmak
Dağıtıyor yalnızlığı
Akarak
Kırmızı ve yeşil
Kendini bir yumruk gibi savuran
Suda çılgın bir yaprak
Coşku bir göçmen kuş çiziyor
Mavi defterine tutsak zamanların
Kırlarla
Dağlarla
Sevdalarla
Yaşanan
Nerdeyse gökkuşağı kadar kahraman
Suda ölü bir yaprak
<end>

<start>
'Betimleme'
Öyle bir bahardı ki
Kentin bütün bahçeleri
Bütün parkları bütün ağaçları
Çiçeğe durmuştu
Öyle bir bahardı ki
Kuşların şen şarkıları
Silmişti günün mahmurluğunu
Kırlarda kelebekler
Kısacık yaşamın tadını çıkarıyordu
Peşlerine takıp çocukların neşesini
Bütün pınarlardan fışkırarak akıyordu sular
Boğazın sularında güneşle oynaşıyordu yakamozlar
Gemiler bayraklarla donanmıştı
Martılar semah tutmuştu mavi avlusunda gökyüzünün
Öyle bir bahardı ki
Doğa da katılıyordu bir mayıs bayramına
Biz hep baharla simgelerdik ya umudu
Simge olmaktan çıkmıştı bahar
Bir olmuştu umutla
Akın akın geliyordu umudun rençperleri
Güvenli cesur
Delikanlılar başladı kümelenmeye
Coşkulu genç
Kızlar katıldı onlara derken
Dal gibi güzel
Bir anda doldurdu yolları binler
Ozanlar da vardı yazarlar çizerler sanatçılar
Örgütlü vakur
Başladı binlerin yerini almaya on binler
Öğretmenler katıldı giderek
Eleri öpülesi öğretmenlerim
Çocuksu saygın
Kadınlar sökün etti ardından
Yiğit sevecen
İşçiler emekçiler işsizler
On binler oldu yüz binler
Caddelere sığmaz oldu kalabalık
Yürüdüler kentin en büyük alanına
Marşlarla türkülerle oyunlar oynayarak
Alanlara sığmadılar
Bir türlü içlerine sindiremiyorlardı bu görkemi
Para babaları soyguncular kaçakçılar kapkaççılar sahtekârlar
           emek hırsızları vatan satıcılar katiller kan içiciler her gün bir
           köşe başında gencecik bir fidanı deviriverenler ve onların
           iplerini ellerinde tutanlar ve onların uşakları uşakların çanak
           yalayıcıları bir türlü hazmedemiyorlardı
Çiçekler gibi açan pınarlar gibi kaynayan kuşlar gibi cıvıldayan
           bu namuslu cesur bilgili bilinçli hünerli ve güçlü kalabalığın
           böyle görkemli bir görüntü içinde bayram etmelerini bir türlü
Buyurdular maşalarına
Çektiler tetikleri
Yıkıldılar alanın orta yerine
Gencecik delikanlılar
İncecik genç kızlar
Tazecik kadınlar
Aydınlık öğretmenler
Yiğit işçiler
Küçücük çocuklar
Dolmamış başaklar gibi biçildiler
Kan aktı caddelerden
Ölüm geçti sokaklardan
Nereye baksan
Nereye dönsen
Kapasan gözlerini
Kan kan kan
Akşamın alaca karanlığını
Kızıla boyayıp
Bitti bayram
<end>

<start>
Tirşe gözlü bir çingene elleri nergis
Kuş evleri dar geliyor güvercinlere
Yüzünde bıçak yarası dişinde yaldız
Çillerini satıyor çocuk elleri
Çipil ışık dallarında karga tüneği
Köşede küçük ayaklı kızlar köşgeri
Ak benekler konuyor kirpiklerine
Elinde kırık kopuk sevgilerin gergefi
Ört perdeleri açsın çiçeğim vakti bahardır
Zincirli hamam kubbesi sütunları mermer
Kaş koymuş kaf üstüne simin varak işler
Su sızmaz arasından çak camı cama koyver
Kan damlamış kar üstüne inci gülüşünden
Çöz zemheri aynalara sedef düğmeleri
Baş kaldırarak koş çıplak ayak
Sen bir yana savrul sevdan bir yana
Sarhoş gecenin yollarına yağmur çiselerken
Beynim geme gelmez yüreğim dörtnal
Uçsun kelebekler daldan dala gün ağarırken
Tef vuruyor fır dönerek çalparanı çal
Derde dermandır efendim al bu şiiri yak
Üç hazan beklet ayazda şerbetlere kat
<end>

<start>
Senin mutluluk veren yüzün
Hüzün benim doyumsuz yoldaşım
Solgun akşamların ve kızıl yaprakların zincirinde
Birgün ölüm.
Senin gündelik çırpınmaların gülüm
Gelin duruşun resimlerimizde
Beyaz peynir domates hıyar ve rakım
Birgün ölüm.
Şarkıların tutkuların öfken ve sesinin buğusu
Akan su duran su köpüren taşan girdaplaşan su
Suç mu sevdaların durağında duraklamamız
Birgün ölüm.
Dur öyle tenin yansın
Yaksın pusuda coşkularımı
Göğersin dölüm
Birgün ölüm.
<end>

<start>
Perdeyi açıverince
Üryan bir sabah takılıyor dallara
Gümrah gözlerinde çiçekleniyor şafak
Mahmur saçları çözülüyor gecenin
Çığ düşmüş yapraklara yazılı
Rahvan yazgısı yoksulluğun
Kınında hüznü taşıyan bir çingene şarkısı
Uzuyor tekerlerin tıkırtısında
Sevince bulanıyor elin
Sokakta kuş seslerini siyaha boyayan çocuk
Kapıda gün
Hakkını helal et sevgilim
<end>

<start>
Seni bir orman ışığı gibi hatırlıyorum 
Gölgeli serin kucağına düşüyor yapraklarım 
Seni dalların karanlığından süzüyorum
Irmağın sarmalına direnen kırık bebek 
Beni savruk bıyığımla hatırla 
Atıp atıp bağrına bas yalnızlığımı
Tenha bir eylül yakamozu gözlerin 
Yorgunum çalınmışım kırgınım 
Yine de sevinci savunuyorum
Terk ettim silahımı yitirilmiş coşkular gibi 
Şimdi penceresinde kırmızı sardunyalar açan 
Beyaz badanalı bir köy evidir sevdam
<end>

<start>
Adımlar akamasın
Ne fırtınalar ne rüzâr
Ne leş kargaları ne akbabalar
Ciherhun bağrımızda
Kaygının gölgesine yer yok
Yüreğinizin sesine uydurun ayaklarınızı
Yalnız dikkat edin küçük güzellikleri
Çiçekleri çiğnemeyin
Bir çocuğun tertemiz gülüşünü selamlayarak
Ve kuş seslerini katarak türkünüze
Yürüyün
Bizden önce gidenlerin izlerine basarak
Bizden önce gidenlerin izlerini aşarak
Yürüyün
Adımlar aksamasın
Ne cop ne cip ne zincir
Ne şok elektrik ne işkence
Ne karanlık ne gece
Halkımın ciğerhun bağrına
Düşmesin gölgesi umutsuzluğun
Yürüdükçe
İnandıkça
Bilendikçe
Anılara gömülü bulanık resimlerden
Çıkıp gelen
İhtiyar ve savaşkan bir kadın sei
Titreyip fışkırarak
Berrak
Bir su gibi yıkayacak yolumuzu
Yürüdükçe dostlarımız çoğalacak
Fabrika düdüklerini
Motor seslerini
Lokomotif çığlıklarını
Kâğıt hışırtılarını
Ve makineleri
Traktör gürültülerini
Ve pulluk bıçağının toprağa söylediği ezgiyi
Ve dünyanın en büyük orkestralarını
Katarak türkümüze
Yürüdükçe
Adımlar aksamasın
Aydınlık bakışlarınızla silin
Sizi kuşkuyla seyreden yüzlerdeki çizgiyi
Ve gözyaşını
Ne tehdit ne zulüm
Ne rüşvet ne acı
Halkımın ciğerhun bağrında
Devrimci bir sevinçten daha derin bir iz kazamaz
Sesinizi yükseltin
Yükseltin sesinizi
Hiçbir şair bu coşkuyu sizden güzel yazamaz
Yürüyün
Türkünüze uydurun adımlarınızı
Sevdayı ve açlığı
Mertliği ve ihaneti
Düşünerek
Adımlar aksamasın
<end>

<start>
Seherdir
Sokaklarda kendine şaşan tek tük ayak sesleri
Kimi kez tarlalar sürer gibi
Dalıp gider çizgisine cıgara dumanının
Bir vapur kalkar istanbuldan
Her yanı istanbul olan bir vapur
Döner çark 
Döner çıkrık
Canavar düdükleri
Polis düdükleri
Ve vapur
Uzak 
Buruk
Kanar yüreğinde yanık bir sevda türküsü
Yüreği 
Kırık
Sanki yenicamide bir güvercin vurulur
O saat venedikte güvercinler
Elleri ne kadar güvercin
Birbirine bağlanıyor
Gözleri özgür
Bıyıkları gür
Çığlık çığlığa martılar
Çark çark
Çıkrık çıkrık
Çark çıkrık
Çıkrık çark
Bir vapur köpük köpük rıhtımdan ayrılıyor
Bir vapur telaş telaş
Tırnaklarım avucumu deliyor
Cıgaramı çiğniyorum apacı
Dönen dünyadır bu gıcırtıda
Duyulur
Kara vagonlarda hiçlenen bir serserinin
Bütün bunaltısını yüklediği bir vapur
Bir vapur
Bir kelepçe
Bir abdülhamit
Dönüp bakmıyor yedi on yolcuları elleri simit
Seherdir
Kendine şaşan tek tük ayak sesleri
Doldurur sokakları
Kuşlar daha karışmamıştır şehrin gürültüsüne
Ağaçlar daha bir ağaçtır bu saatlerde
Uzak uzak yankılanır su sesleri
Uzak uzak kurbağalar
Seherdir
Yiğitlere su vermekten döner kızlar
Bir kadın uykudadır
Bir kadın uyanık
Bütün bardakları sevgiyle doldurup
Yüreklerine akıtıyorlar
Sonra bütün yüreklerini sevgiyle doldurup
Hayır diyorlar
Pişman değiliz
Vapura telaş telaş bindiriliyorlar
Vapur baştan başa istanbul
Bir vapur 
Bir kelepçe 
Bir istanbul
Döner çark 
Döner çıkrık
Çark çark 
Çıkrık çıkrık
Çark çıkrık
Çıkrık çark
Bir kadın 
Yüreği kırık
Gözleri özgür ya bu çok önemli
Başka hiçbir durumda bir insanın gözleri
Böyle özgür olamaz
Ve başka hiçbir durumda bir insanın gözleri
Bir selamı böyle sıcak alamaz
Gün doğar
Kimseleri şaşırtmadan yeşerir kavga
Bir umut
Bir çığlık
Bir yenilgi
Bir kadın bir çocuğu büyütür usulca
Nasıl büyütür kimseler bilmez
Nasıl sarar sevgilerle
Nasıl besler umutlarla
Kimseler bilmez
Bir yokluğu bir yokluğa katarak
Höllüğünü ince eler büyütür
Bir vapur
Ayırır anayı yavrusundan
Bir vapur bir tel örgü bir istanbul
Canavar düdükleri havada vızıldar
Bir ananın süt damarı sızılar
Yavrum yavrum
Başörtüsünde ömürlük çilelerin dokuması
Bir kahramanlıktır analık
Bir mermeri yontar gibi sabırla
Değişen dünyadır yeşeren kavgada
Aydın Hatipoğlu
Siz biz ve onlar
Sokaktan insanlar geçiyor
Evrenin yiğit bahçıvanları
Anıları ve umutlarıyla iç içe
İnsanlar geçiyor
Çocuk gözleriyle
Şaşarak bakıyorlar sararan yapraklara
Uzayı devşiriyor aklın tarlası
Her gün her gün yeniden
Yiten
Bir umudu simgeliyor günebakan
Bükerek boynunu
İnsanlar geçiyor sokaktan
Siz biz ve onlar
Evrenin yiğit bahçıvanları
Bir beynin hücreleri gibiyiz
Çoğul
Ve akyuvarları gibiyiz ekonominin
Durmadan yenilenen hayatın
Yazgısını yeniliyoruz durmadan
Kahraman bir dağdan inerek
Gün görmüş denizlerde çoğalan
Bulut mu yağmur mu özlemin dili
Toprağın çatlayan dudakları mı
Yumuşak sözcüklerle söylüyoruz
En katı gerçekleri
Bulutlarla çiçeklerle kuşlarla
Irmaklarla rügârlarla taylarla
Ceylan mı korku mu namluda
Ağzı köpük köpük bir atla koşuyoruz
Siz biz ve onlar
Evrenin yiğit bahçıvanları
Tespihböceğinin evreni bir kısırdöngü
Doğanın devingen yasasında karıncalar
Bilmiyorlar
Bir çocuğun elindeki çubuktan filizlenen sevinci
Bimiyorlar
Ölümün bazen nasıl bir eğlence olduğunu
Ülkemde çocuklar
Bir acıdan bir sevinç çıkarmayı biliyorlar
Burnu hırızmalı ve sümüklü
Topuğu halhallı yalınayaklı kızlar
Sıtmasını işediği çorak toprakların
Ayrı bir dünya olduğunu
Biliyorlar
Sokakta insanlar
Siz biz ve onlar
Kızaran yaprakların hüznünü anlıyoruz
İhtiyar atların içekapanışını 
Şaşmıyoruz yıldızlardan damlayan
Söğütlerin saydam ışıltısına
Gülen gözlerinde bir çocuğun
Şarkısını söyleyen bir beyaz kuşun
Çürüyen bir ağacı nasıl sarstığını
Duyuyoruz
Tutsaklığın nasıl bir sanrı olduğunu
Ölümün duvarlarına ellerini dayayıp
Hep beraber bir türküyü söylemenin coşkusunu
Kalleş bir ölüme gidenlerin
Birbirine sarılan kollarında
Yaşamanın şehvetini duyuyoruz
Siz biz ve onlar
Evrenin yiğit bahçıvanları
<end>

<start>
Sevgiden sellerin sesidir senden gelen
Dağ delen susuşumu duysan tanıyacaksın
Seni kavgaların içi gibi sıcak buldumsa
Saf dışında kalmak nedir anlayacaksın
Düşlerimde yüzü kaldı küçük hayvanlara özgü
Yüreğimde közü ılıtır içerimi
Aşktır bu derdin dermanı aşktır bu dağların kızı
Sarar durur dört yanımı yunus gibi bir sızı
Hüzünlü bir denizde yıkıyorum gözlerini
Sesini düşleyemiyorum kimi zaman teller kopuk
Tanrının tanrılığını bir kenara bırakıp
Öznel güzelliklerimi kendim yaratıyorum
Küçük kavgalarda yenilmelerle yıkılmıyorum
Küçük yeniklerin büyük savaşına duruyor gücüm
Yüreğimi dağlayıp dağlayıp çoğulluyorum
Varlığımı sonsuz sevgilere adıyorum adsız sevgilere
<end>

<start>
Seherdir
Sokaklarda kendine şaşan tek tük ayak sesleri
Kimi kez tarlalar sürer gibi
Dalıp gider çizgisine cıgara dumanının
Bir vapur kalkar istanbuldan
Her yanı istanbul olan bir vapur
Döner çark 
Döner çıkrık
Canavar düdükleri
Polis düdükleri
Ve vapur
Uzak 
Buruk
Kanar yüreğinde yanık bir sevda türküsü
Yüreği 
Kırık
Sanki yenicamide bir güvercin vurulur
O saat venedikte güvercinler
Elleri ne kadar güvercin
Birbirine bağlanıyor
Gözleri özgür
Bıyıkları gür
Çığlık çığlığa martılar
Çark çark
Çıkrık çıkrık
Çark çıkrık
Çıkrık çark
Bir vapur köpük köpük rıhtımdan ayrılıyor
Bir vapur telaş telaş
Tırnaklarım avucumu deliyor
Cıgaramı çiğniyorum apacı
Dönen dünyadır bu gıcırtıda
Duyulur
Kara vagonlarda hiçlenen bir serserinin
Bütün bunaltısını yüklediği bir vapur
Bir vapur
Bir kelepçe
Bir abdülhamit
Dönüp bakmıyor yedi on yolcuları elleri simit
Seherdir
Kendine şaşan tek tük ayak sesleri
Doldurur sokakları
Kuşlar daha karışmamıştır şehrin gürültüsüne
Ağaçlar daha bir ağaçtır bu saatlerde
Uzak uzak yankılanır su sesleri
Uzak uzak kurbağalar
Seherdir
Yiğitlere su vermekten döner kızlar
Bir kadın uykudadır
Bir kadın uyanık
Bütün bardakları sevgiyle doldurup
Yüreklerine akıtıyorlar
Sonra bütün yüreklerini sevgiyle doldurup
Hayır diyorlar
Pişman değiliz
Vapura telaş telaş bindiriliyorlar
Vapur baştan başa istanbul
Bir vapur 
Bir kelepçe 
Bir istanbul
Döner çark 
Döner çıkrık
Çark çark 
Çıkrık çıkrık
Çark çıkrık
Çıkrık çark
Bir kadın 
Yüreği kırık
Gözleri özgür ya bu çok önemli
Başka hiçbir durumda bir insanın gözleri
Böyle özgür olamaz
Ve başka hiçbir durumda bir insanın gözleri
Bir selamı böyle sıcak alamaz
Gün doğar
Kimseleri şaşırtmadan yeşerir kavga
Bir umut
Bir çığlık
Bir yenilgi
Bir kadın bir çocuğu büyütür usulca
Nasıl büyütür kimseler bilmez
Nasıl sarar sevgilerle
Nasıl besler umutlarla
Kimseler bilmez
Bir yokluğu bir yokluğa katarak
Höllüğünü ince eler büyütür
Bir vapur
Ayırır anayı yavrusundan
Bir vapur bir tel örgü bir istanbul
Canavar düdükleri havada vızıldar
Bir ananın süt damarı sızılar
Yavrum yavrum
Başörtüsünde ömürlük çilelerin dokuması
Bir kahramanlıktır analık
Bir mermeri yontar gibi sabırla
Değişen dünyadır yeşeren kavgada
Aydın Hatipoğlu
<end>

<start>
Yatıyor boylu boyunca 
Ne yanıyor ateşler içinde başı 
Ne buz kesiyor ayakları
Yürümüyor damarlarında kanı
Canı yanmıyor 
Uyanmıyor -ne kadar uyandırmak isteseniz-
Yarı aralık gözleri görmüyor
Sarmış kara bir kefen gibi
Karanlık her yanını
Ağır 
Suskun
Sağır
Gülmüyor ağlamıyor
Sevinmiyor üzülmüyor
Bağırmıyor
Ne sevgi ne nefret
Ne korku  ne acı ne umut ne karamsarlık
Onu ilgilendirmiyor artık                 

Sessiz
Tepkisiz
Ölü
Ölüm sonu değildir hayatın
Hayat sürüyor 
Hayat gözyaşlarında
Hayat gülüşlerinde 
Çocukların
<end>

<start>
Sustu birdenbire yanardağlarım
Yokluğa adanan canım maddeye durdu
Masa sevgiydi örneğin sevgilerden
Yatağım sıcaklığındı
Dolapların sarhoşluğu yitti birdenbire
Aşka adanan yaşamam maddeye durdu
Mutfakların çıplaklığımı doyururdu
Sandık ne olduğunu anladı birdenbire sandık oldu
Saçlarına adanan gözlerim maddeye durdu
Bir çarşafla mı gitti sevgi gitmelerden
Bir yorganla mı bilmiyorum
Ama buz dolapları kadar soğuk ve beyaz bir şeyler güldü
Gülüşüne adanan şiirim maddeye durdu
Saçlarımın o kadar alıştığı ellerine
Bakışımın o kadar ısındığı gözlerine
Ellerimin o kadar uzandığı memelerine
Bütün yönelişlerim sonsuz mendireklerde parçalandı
Bir cam kırıldı hatırlıyorsam
Ve sonra bir cam daha
O kadar camdı ki kırılan basbayağı bir cam
Nasıl kırıldığını bilemezsiniz
Bilmem anlatabildim mi
Birdenbire ellerin gözlerin ve bilmem nerelerin
Bir heykel katılığıyla maddeye durdu
Ben bütün duyarlığımla maddeye durdum
Gözlerinden başlayıp soydum sevgimden seni
İşte çırılçıplaksın şimdi
Neren güzel
<end>

<start>
Sen zehir yeşili bir resimsin
Kararmış çam ormanlarından
Eski izniklere sıçramış acı
Ellerinde pürüzsüz beykoz izleri
Sen serin bir çizgisin
Uçuk denizlerin zemherisinde
Çeşmibülbül burgacında yükselip
Umuda huruç eden selçuki derviş
Sen zor bir küheylansın
Özgür ırmaklar akar soluğunda
Bakar mermer merdivenli tapınaklarda
Donmuş gülümseyişiyle meryem
Sen bir masalsın düş kuşaklarında
Yasak sevdalar yazan elyazmaları
Hirada inzal olan büyü ve cinsellik
Gün görmemiş bir köy kızısın belki de ilk
<end>

<start>
Gidenler gecikmiş günleri götürdüler
Birlikte ne kadar yalnız olduklarını
Gözleri yanılsamalarla bağlı gelip
Görmediklerini göstermeye gittiler
Kazılardan sevdalar çıkıyor
Kız küpeleri gözyaşı şişeleri
Kaç yıldız yılı çalınmış ekmeğimiz
Kırık kazma ucu kuytu gizlerimiz
Seldik akıyorduk karlı koyaklardan aşıp
Ta çini maçinden bahri cedit diyarına
Altın fildişi esaret ve miskü amber
Suda izi kalmış bir söz bırakıp yarına
Açtık ama şehvetli ve dehşetli susuz
Sevdik yana yana saçları sürgün güzeli
Alazı kavurur kurumuş yaprakları
Pıhtılaşır zaman çiçeklenir gülüşünde
<end>

<start>
Dağların şarkısını söylüyorum
Günlerden sabah
Ülkelerden yalnızlık
Elimde acemi bir karanfil
Sıcak özlemlere bastırıyorum
Ölümün ikindisine uçuşan güvercinler
Tutuşturuyor çobançiçeği sevdalarını
Saçların şarap kokuyor ellerim tütün
Avuç avuç alıç topluyor karanlık gözlerin
Sessiz suskun yorgun
Bu kimin duvarları bu kimin
Penceresiz ışıksız soluksuz
Bu bağrımıza çöken çeki taşı
Bu balçık karası bu korku bu bizi ezen
Ben bu dilin oğluyum bu köylü dilin
Toprağın üstüne oturmuşum
Hayat deli yağmurlarda taşkın sularda
Yıkımlarda yeşeriyor gibi
Sırtımı bir ağaca dayıyorum
Ağaç kıpır kıpır toprak coşkulu
Ben hüzünlü bir şarkı söylüyorum
Hüzünlü
<end>

<start>
Sabahlara yalnızlık gibi çıkıyor
Yorgun iklimlerin sürgün alacası
Pus sabaha bulanıyor sabah gerinen güle
Kurumuş düş yapışkanlığı da cabası
Neden öyle kırgın bakıyor resimlerde
Camda bir fesleğen hüznü perde arası
Pus güne bulanıyor gün kana kan acıya
Camda gama boyanmış bir karanfil sevdası
Kara kıl çadırlardan dünyaya açılan yaz
Balaca bir kuş içinmiş çınarın kocaması
Camda kıpkırmızı sardunyanın sevinci
Yüzüm umudun bayrağı yüreğim bozgun sonrası
<end>

<start>
Orda duruyor orda
Uzatsam ellerimi
Sarınmış sarılara
Bal peteği saydamı
Orda bir erimlik yer
Billurdan bebek teni
Ben ne ceylanlar gördüm
Ürkek mahzun bakışlı
İşte orda duruyor
Dişi bir tay toynağı
Duru sulara vurmuş
Sabahın ışıltısı
Yüreğine değiyor
Şiirin tül kanadı
Buluta uçuyor kuş
Bulut dala konuyor
Dokunsam beyaz bir tüy
Okşasam düş oluyor
Sonra serin saçaklar
Kırılmış bahar dalı
Karanlığa çarpıyor
Çırpınan çılgınlığım
İşte burda burada
Uzatsan ellerini
<end>

<start>
Avare ağaçlar ülkesinde
Sağır duyarlıklar ırgalanıyor
Sağır duyarlıklar avare ağaçlar ülkesinde
İhtiyar bir güneş yıkanıyor kendi aydınlığında
Yıkanıyor yar
Gizli hapisanecisi zamanın
Yorgun kadınlar denizinde
Ebruli akşamları taşıyor iyonyalı gemiciler
Ambarlarında yıllanmış hüzün
Gamdan ve kandan dokunmuş yelkenleri
Yorgun kadınlar denizinin gemicileri
Çaparisinde boncuk gibi sevdalar dizili
Sevdalar dizili yar
Kahır yüzlü bilge balıkçılar
Hırsız gecenin sundurmasında
Bir yalnızlık gibi ay
Mağrur ateş çiçeklerinden saklıyor sakallarını
Hülyalı bir sehere
Hülyalı bir sehere yar
Bırakıyor sarhoşluğunu
Mor salkımlar sallanıyor rüzgârda
Mor çiçekli mor gülüşlü dul analı çocuklar
Bir pamuk şekercisi
Suskusunu boyuyor
Suskusunu gülüm boyuyor yar
Bir çocuğun kaçıp giden balonu
Göğün laciverde dönen derinliğinde
Yılgınlığın kıyısında hüzne yoldaş oluyor
Hüzne yoldaş oluyor yar
Bir çocuğun balonu
Eskimiş korkular kanırtıyor geceyi
Emekli bir deniz soluk soluğa
Çırpınıyor gülüm çırpınıyor yar
Tükenirken delikanlı zamanlar
Aynı kandan türküler yankılanıyor uzak
Aynı kandan türküler aynı kandan ah
Umutsuzluk yasak
<end>

<start>
Her şeyin bir rengi vardır bilirsiniz
Özgürlüğün rengini bilir misiniz ya umudun
Korkuya boyanmasın yüzünüz
Bulaşmasın yılgınlığın karası üstünüze
Sevincin rengini hatırlayın bir
Hatırlayın çocukluğun şeker pembesini
Delikanlı günlerin nar çiçeğini
Hayata ısındığımız turuncuyu ve şehveti
Sonra kızılın hüzne karıştığı yer
Şimdi uzak bir ülkedir nefti hiç gidilmeyen
Sarı sarhoştur daima ve yılgındır hep
Durmadan tükenmenin şarkısını söyler
Eski bir sevda yaşar limonküfünde
İncecik bir sızı yayılır damarlara
Sessizce sezersiniz haki ölümün rengidir
Hüznün rengini biliriz zulmün rengini
Kahrın rengini biliriz adımız gibi
Adımız gibi biliriz inancın rengini
<end>

<start>
Öyle uzak ki susuşun
Isıtmıyor saydam sokakların cumbalarından sarkan
Acılı sonbaharı
Hangi boşluğu dolduruyor çığlık çığlığa
Bir karabasan uçurumunda yüzünün duru giziyle çizilen hüzün
Bastırılmış korkuların alanları doldurduğu
Uzun sürmüş karanlıklarda çoğalan
Çocuksu gözlerdeki ışık
Yalnızlığın saçlarından derin kuyulara
Göz yaşları gibi dolan umutsuzluk
Ve kavruk bir gül çoğalıyor
<end>

<start>
Teninde doğum fırtınaları
Gölgesi durgun suda uyuyor ulu çınar
Uzak umutlar süzülüyor usundan
Prizmasından tarih geçiyor
Gün güle değiyor hüznünün gergefinde
Gamdan örülmüş bir tülün ardında elin
Süt ve gümüş sim ve ipek
Tutuşuyor özlemin penceresinde
Bin yıl ötelerden bakıyormuş gibisin
Altın demir ve kobalt pırıltısıyla
Derin lacivert bir göğe yükseliyor
Sunakları ellerinde binlerce esin
Bak bu sensin billur ışığı sesin
Bu senin giysilerin kıvrımlarıyla susan
Sanki biz kariyede bir mozaik bahçesiyiz
Buhurdan ve şamdan ve tütsü ve ayin olan
<end>

<start>
Kara sarı yüzünü 
Gömer durur anasının memesine / kurumuş 
Hayat soluk alıp verir / belli belirsiz 
Çatlak dudaklarında soluk resimler / gibi 
Durur toprak 
-Doyumsuzluk değil beyler- 
Açlık çoğalır durur
Çürüyen yalnızlık 
Ve burgacında çırpındığımız korku 
Ve umutsuzluk / ve durmadan yaşanan 
Karabasan 
Özsuyunda taşır yaralı yarınları 
Uyur tohum
Kanım -mı- kaynar 
Bir yerlerde gün vurur kıl çadırlar üstüne 
Topukları toprağı döven bir bebek 
Yeşerir çığlıkları sevincin 
Boyanır gökyüzü umut rengine 
Vurur yürek
Yorgun bir kuğunun kanadından 
Salınarak düşen tüy 
Düş cemreler gibi ufuklarıma
Kim hapis kim ölmüş kim öldürülmüş 
Kim kaçmış kim susmuş kim susturulmuş 
Bilir zaman
<end>

<start>
Sevdalar yoğurduk ellerimizle 
Kavgalara uyandık 
Daha çocuktuk
Bencil ve acımasızdı dünya 
Ak lalelerin ışığı soldu 
Yıkıldı çalındı kirlendi 
Acı ve gözyaşıyla sulandı 
Saksıdaki küskün çiçek 
Önce balıklarımız öldü 
Coşkular sevinçler inançlar 
/Direniyordu hâlâ suların ışıltısı/ 
Sonra arkadaşlarımız 
Ama umudumuz ölmedi
Ey ırmakları ağu akıtan dünya 
Seni yapraksız ağaçlar adına 
Dehlizlerde yanan 
Düşlerini çığlar bölen 
Depremlere çöplüklere gömülenler adına 
Ve gökyüzü ve çocuklar ve toprak 
Kadın çığlıkları ve masum denizler 
Ve ölü kuşlar adına lanetliyorum
<end>

<start>
Savrulan saçların gibi savurur 
Uzak iklimlere sesin sesimi 
Güneşe koşan yağız çocuklar 
Dilleri yüzyılları soluklar
Neler der toynakları incecik 
Akıtması apak sevgililer kuytuda 
Kavgalarda ilençlerde ne derler
Duruşu onurlu bir başkaldırış 
Sekişi kaçınılmaz bir boyun eğiş 
Sevgileri kardeştir sevgilerimize 
Sövgüleri sövgülerimize benzer
Gelir sıcacık türkülerim 
Seklavi eşkin yürür dünyaya 
Toprağın bağrını deler acısı
İçinin yorgun denizleri kurumasın 
Ses verin sesime ses verin dilleşelim 
Barışın atlasıdır dilimin coğrafyası
<end>

<start>
Günün soluğu balkon
Engin mavi çiçekler
Sararmış göğün yüzü
Kırlangıçlar tavafta
Son bulutlar da aktı
Soğudu işte güneş
Boşluğa düştü sesi
Yorgun çıngırakların
Özgürlüğün arabası sırçadan
Koşar dörtnal zayıf atı
Korkusunu kırbaçlarken
Sürücüsü durmadan
Gün bitti mevsim hazan yapraklar
Taze ceviz satar surda bir şopar
Ey yazıcı uyuma ateş altında dünya
Kan ağlar yüreğin gece sabaha değin
İnsanlar ne yapar ya çocuklar ya kadınlar
Gün bitti mevsim hazan dilde hüzün
<end>

<start>
Gün olur
Ölür içindeki kıvılcım
Duyarsın yitişin sızısını
Kimliksiz bir kız ikiz doğurur
Dil yalnızlığı yoğurur
Biçimde
Kim bilir kim bulur
Asker postallarımın izini
Alır götürür tarzı nevin vapuru
Çocukluğumun firuze denizini
Bekler hâlâ salacak iskelesi
O sesi
Hecelerken geleceğin yangınını
Bakarsın deler kuzeyli kadınlar
Bu ürkek ülkenin karanlığını
Kırık acemi sözcüklerden
Anlarsın bir çığlık gibi
Sönmüş ateş
Çağır sağır kayalardan
Üzengisini sürüyen yağız atlıyı
Ayakları kan
Bak gümüş ışığında yalabir
Soluğu tükenmiş tanrısı
Umutsuzluğun
<end>

<start>
Kalabalık kıpırtılar içinde
Gizli saklı karanlıklar içinde
Koparılmış bir gül yaprağı gibi
Yüreciği titremeler içinde
Sonsuzluğun sınırında duruyor
Çiçekler takınmış reyhan kokunmuş
Hayatın devingen beşiğinde uyur gibi
Gülücüğü ışıltılar içinde
Akşamın hançeri hüzne boyanmış
Acımasız rahim sevecen mezar
Ölüme bir nokta düşürmek için
Bağrında inciler duruyor gibi
<end>

<start>
Cemal Süreya için
Yine avlusundayız
Güvercin göklerinin
Mor ayazlar avlusu
Günlerden pazartesi
Mahmur sevda yorgunu
Çıkmıyor sabahlara
Ey cinayet vurgunu
O dalgın gülümseyiş
Masalarda çizilmiş
Bir resim terkisinde
Söylenmemiş acılar
Hiç yaşanmamış gibi
Hem tende duymak teni
Canı candan saymamak
Vermek her isteyene
Tabaktaki bozukluk
Nerde bardaklar nerde
Nerde sevgi pınarı
Alazı vurdu geçti
Yaktı cemalin narı
<end>

<start>
Dallarına türküler sinmiş meşe
Döktü yapraklarını döktü hüzünle
Ses oldu karıştı toprağa
Ses oldu tohum oldu umut oldu
Evvel bahar açıldı çiçeklerle
Yağmur oldu yağdı seslerimiz
Irmak oldu ağdı toprağa
Ağdı toprağa tenlerimiz
O çiçekler o çimenler
Öğrenir mi seherleyin kuzulardan kuşlardan
Söyler mi her bahar türkümüzü
Ak kuğular da sökün etmiş yurdumdan
Baş ucunda semah tutmuş turnalar
Üzerinde türlü türlü çimenler
Papatyalar gelincikler allı yeşilli
Kaç kuzulu ceylan yad avcı geldi
Koca meşe dayamış da başını
Orfeusun dizine dalıp gider
Çiçekler çimenlere çimenler rüzgârlara
Bizim türkülerimizi söyler
<end>

<start>
Tam güle uyanıyordum
Kent büyüdü
Sen sabahı soluyordun dünya güzeli
Taş kapılardan geçtik serin avlulardan
Yaprak örttü gülüşünü ay dürüldü
Gözleri bağlı dönüyordu bostan dolabı
Tenha sulardı yürüyen
Ab ve hayat
Tohum toprağı zorluyordu
Köz ateşi
Gül yangını en firaklı menevişi
Elimde bir avuç kül
Meğer kuş büyütmüş koynunda seher
Tam güle uyanıyordum
Küstümsuyu hilâl oldu eridi
Ormanın elleri vardı tırnakları gül
Kan kuşandı dal güne ulandı
Onmaz umut kırgını gülüşüne
Şarkılarla yürüdüğüm ıssız patika
Serçeler üveyikler sürüngen sesim
Ay uluyor aynası gizemlere gömülü
Ve şaşıyor çocuk ay yürüdükçe
Gün içinde taşıyor sürgününü
Yum gözlerini güzelim sür gününü
Güz trenleri işte hüzne tarihçe
Tam güle uyanıyordum ellerim cam kırığı
Seher mi vurdu seni ninni bebeğim ninni
Al beni apar beni erguvan yağmurlara
<end>

<start>
Ölüm uzak balkonundan yıldızların
Ağarırken Edirne eteklerinde
Ayışığı çizerdi eylül yüzüne
Dalgınlığı, kan tutan ince kızların.
Güz yağmur....................
<end>

<start>
Gözler çok önemli gözler
gözlerle gelir önce
bir şey başlayacak demektir....................
<end>

<start>
Şeytan dağındaki mağarada
Duydum,büyücü bir kadın varmış
Aşka inanmayan taş kalplileri
Büyüler,kara sevdalı yaparmış.
Yüreğinde yenilginin acısı
Yollandım şeytan dağına
Az gittim uz gittim bir akşam üstü derken
Vardım büyücünün mağarası
Dedim ki,bir halden bilmeye düştüm,
Al....................
<end>

<start>
Bir avuç sevda ver bana
Büyüteyim deniz olsun
Bir avuç su iste benden
Dağlar taşlar dümdüz olsun
Bir avuç sevda ver bana
Bir tohum ver yeşereyim
Bozkırda bağ bostan olsun....................
<end>

<start>
Bozmayın keyfini başka saz ile 
Kulağımda hala kaval sesi var 
Hasretliğim anlatılmaz söz ile 
Bende bilmem o yerlerin nesi var 
Bir damlası bile kalmaz acının 
Yanına gidince Ayşe bacının 
....................
<end>

<start>
Karşılıksız sevdalardan usandım
Artık unutacağım bankadaki kızı
Beni seven birisini bulacağım,
Varsın cüce boylu olsun; 
Çipil gözlü, yumuk gözlü, 
Varsın saz benizli olsun.
Paşa gönlüm dileyince
Kolları boynuma dolansın yeter.....................
<end>

<start>
Mutluluk ince bir çizgi
geçiyor gün ışığından
Umutların ve düşlerin bittiği
vakte erişince zaman
artık ne ay ne çiçek<....................
<end>

<start>
Kuş çiziyor ellerim devingen bir makina 
İnciçiçeği ellerim değse memeler oynar 
Ellerim su kıyısında ürkek geyikler 
Ellerim kanayan sevi ellerim İsa
Uzatıyorum çekip çiçek sapını ....................
<end>

<start>
Elini ellerini parmaklarını sevdim
parmaklarını ayır
V çizsin
bütün organların V çizsin
seni artık esmer yerlerin için değil
parmaklarınla seviyorum
Bütün kuşlar V çizsin....................
<end>

<start>
Tek sen varsın benim için
saçları papatya demeti güzel
sen ecelim kadar benim
sen yaşamak kadar güzel
Yatağımın mutfağımın perisi
karanlık örtü....................
<end>

<start>
Sonbahardaki çiseleyen yağmurda yürürken 
Sararmış yaprakların verdiği hüzün çöktü içime 
Boğazım düğüm düğüm kokladığım her nefeste sen 
Seni bir çiçek kadar doyasıya koklayıp sevemedim 
Yağmurdan ıslanan saçlarım ve bedenimi okşayan yağmur 
sanki senin okşayışını anımsatır gi....................
<end>

<start>
Bir kuğusun gönlümde usulca süzülen 
Beyaz ama bembeyaz bir kuğu 
Süzülürsün sevgi gölünde usul usul 
Süzüldüğün göl benim unutma
Göl de olsam sevgiyle de dolsam 
Korkarım tabi ya göç vakti gelirse 
Sen bir kuğusun gönlüm....................
<end>

<start>
Evlere ateş düştü dağlar duman içinde
Nice acılar gördük biz bu zaman içinde
Yağmaladılar mülkü yetim koydular halkı
Bozuk düzenin çarkı dönüyor kan içinde
Dağ taş cesetle dolu kopmuş bacağı ko....................
<end>

<start>
küre, sele kapıldı herkesin uyuduğu bir gecede
gülüşleri ve ağlayışları farklıydı kıtaların eskiden
aşkları ve nefretleri ne çok benziyor şimdi
çocuklar tahta oyuncakları severdi bir zamanlar
tahta araba, tahta ....................
<end>

<start>
bir aşkın başlaması: 
ruhla yontulması sert bir ağacın
bir anahtar sessizce açar doğayı
bir la sesi başlatır fırtınayı
çeker bıçağını hırçın rüzgar
hızla çevirir yıpranmış sayfayı: 
bir aşkın başlaması
ne süzülürse içine ince bir dalın
serinlikler onu gezdirir yüreğinde
son ışığın peşinde olan yolcular
yaşamı asarlar günün ucuna
kısık bir sesle başladıkları şarkı: 
bir aşkın başlaması
kendini ıssız zamanlarda yitirip
ışığın sonunu arayanlar
yağmuru sevinçle karşılarlar her zaman 
bütün bildiği budur hayatı anlayanların
yırtılmış sayfanın yerine yapıştırılması: 
bir aşkın başlaması
<end>

<start>
odamın bütün köşeleri örümcek çizgisi
bu korkuyu kimden devraldığımı bilmiyorum: 
örümcekler çığlık çığlığa seviyor geceyi
kanın usulca sızması, zamandan boşalması: 
büyümesi yalnızlığın örümcek te....................
<end>

<start>
zuhal olcay'a
senin dudakların da güle benzerdi gülünce
bir hüzün bükülüşüydü gülüşün: anlaşılmaz
gülün dağınıklığı güzün ayak sesi bahane
düşün: uzak geçmişi, geçmişin uzaklığını
hüznünde yeni bitmiş bir aşkı sakl....................
<end>

<start>
bakışların terk edilmiş bahçeler gibiydi
sevgili çocukluğum
sevgilim, çocukluğum benim
başımdan atamadığım paslı bir taçsın
dallarında korkuyla gezindiğim bir ağaç
uykuların....................
<end>

<start>
I
bir şiirin görünümü
örümceğini içinde taşımalı
nerde kalırsa kalsın düşler
yakın tarihte sarsılarak
teslim etmiştir ya kendini
bekaretini teslim ....................
<end>

<start>
sizi
ateşli bir uyku gibi uyudum önce
rengini şaşırmış
aşk kırmızısı bir gül penceremde
<end>

<start>
iki kadının birlikte yaşandığı anlar vardır: yaşanır
tedirginliğin cesur ve kararlı hazla karışması: 
iki kadının yabancı bir erkeğe soyunurkenki
sevişmek hırsla olur, sessizce buluşsa da insan
durulup yükselir köprünün üstüne ....................
<end>

<start>
yağmurun kıyısına yığılmış bulutlara
aralığa, kasımdan kaçan aralığa
masalların mutlu sonuna
bakarken
birdenbire fark eder insan: 
gümüş bulaşmıştır
hileli anılar terazisine
<end>

<start>
kurtulmuş: kendine çıkmışsın zamanın çatlağından
duydum: ruhunu bir deli ırmağa adamışsın
arındırsın diye sana yüklediğim günahlardan
batacaksın, çıkacaksın, batacaksın, çıkacaksın
sana batıp çıkacak o bitimsiz v....................
<end>

<start>
sakin olmayı öğrendim senden
duru sulara bakmayı
bir ermiş gibi pas tutmuş kapıların ardında
kendimle buluşmayı
sessiz kalmayı öğrendim senden
sevinçlerde ve büyük acılarda
yerine ul....................
<end>

<start>
sizin
adını güz koyduğunuz bir anınız oldu mu
bitti mi sonra yavaş yavaş
suyun taştan süzülüşü gibi
bakışı gibi
karanlıkta uykulu bir kuşu....................
<end>

<start>
yıpranmış anıtlara taş taşıyanım
baharı kıştan ayıracağım keskin çizgilerle
yeniden yapacağım tarihi, yangınlar gibi
yaklaştıracağım güzle esrimeyi birbirine
ateşe kısık gözlerle bakacağım....................
<end>

<start>
yerin üzgünlükle kırışan yüzündeyiz
unuttuk ihtiraslı bükülüşünü dudakların
dışına düştük ırmakların: kurak ve ayaz
ince çizgiler çektik kentlerle mağaralara:
kalbimize iliştirdiğimiz solg....................
<end>

<start>
bütün savaşlardan yenik çıktık ve yorgun
yolculuk gibi sürdürdük ömrü: günden geceye
bir sarmaşığa sarılıp kaldık sonunda: tutkun
yangınına su taşıdığımız gergin üçgenler
boşluğa eklenen aceleci ve tedirgin bedenler....................
<end>

<start>
ilk gördüğümde yaprakta uyuyordu
düşmekle tutunmak arası
su içecekken şırıl yağmurdan
beklemek kadar sonsuz
dudağımın kenarına oturup beni seyretti
renksiz harfler dökülüyordu renkli kâğıtlara
basit gerçeklerdi inandığı büyük yalanlar
üşüyüp titreyerek
iğne deliğinden hindistan’a bakıyordu
kaçmak ve kovmak istediği
hasta bir peri vardı ağaç kovuğunda
boşluğa tutunup öksüren
kışın onunla geçmesini istiyordu
kimse görmedi belki görmedi kimse
tuhaf bir sızı uy....................
<end>

<start>
“fayton” şairine
bir kadını astım, sonra oturup altında ağladım
döküldü solukları ipin gerginliğinden
ikindiyle akşam arasındaki çizgide kaldım
cezayir menekşesi taşıyan bir fayton: ayrılık
bundan sonrası yükselmek sönmüş yıldı....................
<end>

<start>
"Hayatta Ben En Çok Babamı Sevdim" şairi C. Yücel'e,
"Hayatta Ben En Çok Annemi Sevdim" şairi A. Budak'a
ve kendime
Hayatta ben en çok kendimi sevdim:
Karanlık suların, sivri yapıların dibinde
Çırpınıp durdu kırmızı bir yaratık
Boğuldu ve kurtuldu kendi kirinde
Yağmaktan bıkmış bir yağmur gibi dindim
Hayatta ben en çok kendimi sevdim:
Dağılmış cambazhane, dikenli tel
Güneşli bir günün derin uykusu
Derinleşen uykusu otuz iki yılın,
Güneyden batıya öksüren tren,
Rüzgâra sayfa açan sözcük delisi
Ansızın kapanan kapı: kendiliğinden
Hayatta ben en çok kendimi sevdim:
Yalan söyledim çocuklara ve kadınlara
En çok da bahçekat....................
<end>

<start>
birşey unuttunuz geçmişe gittiğiniz misafirlikte:
kırdığınız ilk yürekten söz etmeyecektiniz hani
acemi gençkızlar gibi! 
bırakacaktınız cam parçalarını yerli yerind....................
<end>

<start>
Vara vara vardım ol kara taşa
Hasret ettin beni kavim kardaşa
Sebep ne gözden akan kanlı yaşa
Bir ayrılık bir yoksulluk bir ölüm
Nice sultanları tahttan indirdi
Nicesinin gül benzini soldurdu
Nicelerin gelmez yola gönderdi
Bir ayrılık bir yoksulluk bir ölüm
Karacoğlan der ki kondum göçülmez
Acıdır ecel şerbeti içilmez
Üç derdim var birbirinden seçilmez
Bir ayrılık bir yoksulluk bir ölüm
<end>

<start>
İncecikten bir kar yağar, 
Tozar Elif, Elif deyi...
Deli gönül abdal olmuş, 
Gezer Elif, Elif deyi...
Elif’in uğru nakışlı, 
Yavrı balaban bakışlı, 
Yayla çiçeği kokuşlu, 
Kokar Elif, Elif deyi...
Elif kaşlarını çatar, 
Gamzesi sineme batar.
Ak elleri kalem tutar, 
Yazar Elif, Elif deyi...
Evlerinin önü çardak, 
Elif'in elinde bardak, 
Sanki yeşil başlı ördek 
Yüzer Elif, Elif deyi...
Karac'oğlan eğmelerin, 
Gönül sevmez değmelerin, 
İliklemiş düğmelerin, 
Çözer Elif, Elif deyi...
<end>

<start>
Ağacın eyisi özünden olur
Yiğidin eyisi sözünden olur
İl için ağlayan gözünden olur
Ağlama hey gözü yaşın sevdiğim
Yavrı keklik gibi kaynar eğlenir
Mis kokulu yağlar ile yağlanır
Sabah akşam türlü yazma bağlanır
Eğip geçer yeşil başın sevdiğim
Karacaoğlan der ki hoşça salınsın
Dursun yol üstünde bacı alınsın
Çözüver düğmeni göğsün görünsün
Nokta nokta benli döşün sevdiğim
<end>

<start>
Değirmenden geldim beygirim yüklü
Şu kızı görenin del'olur aklı
On beş yaşında kırk beş belikli
Bir kız bana emmi dedi neyleyim
Birem birem toplayayım odunu
Bilem dedim bilemedim adını
Albıstan yanaklı Türkmen kadını
Bir kız bana emmi dedi neyleyim
Bizim ilde urum olur uc olur
Sızılaşır bozkurtları aç olur
Bir yiğide emmi demek güç olur
Bir kız bana emmi dedi neyleyim
Karac'oğlan der ki n'olup n'olayım
Akan sularınan ben de geleyim
Sakal seni makkabınan yolayım
Bir kız bana emmi dedi neyleyim
<end>

<start>
Evvel Allah, ahir Allah
Andan ulu gelmemiştir
Hak Muhammed'den sevgili
Hakk'ın kulu gelmemiştir
Sah-ı merdan idi adı
Cömert sofrasın kim kodu
Ali'ye aslanım dedi
Uyruk Ali gelmemiştir
Pir olmayan aşka gelmez
Koç olmayan kurban olmaz
Ecel gelse derman olmaz
Hakk'tan rıza gelmemistir
Od düştüğü yeri yakar
Değme dalda gül mü biter
Ko dört dilin, çok kuş öter
Bülbül ünü gelmemistir
Karac'oglan Hakk'a yalvar
Verdiğine günah ol dar
Sol alemde eksiksiz yar
Kimse bulup gelmemistir
<end>

<start>
Cennet cehennem yoktur diyenler
İl hakkını alıp haksız yiyenler
Al yesil konaktan hükm'eyleyenler
Dur bakalım canım beyler kalır mı
Karac'oglan her cefayı biliyor
Sualciler yedi yerde soruyor
Yetmis iki millet ar'ya giriyor
Dur bakalım canım daglar kalır mı
<end>

<start>
Bir sofra isterim kimse sermedik
Bir yayla isterim kimse konmadık
Bir güzel isterim yad el değmedik
Ellenmiş de bellenmişi n'ideyim
Severim güzeli nice olursa
Boyu uzun, beli ince olursa
Severim atımı dinçce olursa
Kovulmuşu yorulmuşu n'ideyim
Karacaoğlan der ki kolu kırarım
Nedir yüce dağlar size zararım
Ararsam pınarın gözün ararım
Bulanmış da durulmuşu n'ideyim
<end>

<start>
Üryan geldim gene üryan giderim
Ölmemeye elde fermanım mı var
Azrail gelmiş de can talep eyler
Benim can vermeye dermanım mı var
Dirilirler dirilirler gelirler
Huzur-ı mahşerde divan dururlar
Harâmî var diye korku verirler
Benim ipek yüklü kervanım mı var
Er isen erliğin meydana getir
Kadir Mevlâm noksanımı sen yetir
Bana derler gam yükünü sen götür
Benim yük götürür dermanım mı var
Karac'oğlan der ki ismim överler
Ağu oldu bildiğimiz şekerler
Güzel sever diye isnad ederler
Benim Hak'tan özge sevdiğim mi var
<end>

<start>
Bana kara diyen dilber
Kaşların kara değil mi
Yüzümü güldüren gelin
Gözlerin kara değil mi
Güzel ben seni isterim
Seni koynumda beslerim
Yüzünü güzel göreyim
Zülüfün kara değil mi
Boyun uzun belin ince
Yanakların olmuş gonca
Salıversin kulunca
Beliğin kara değil mi
Utanırsın akar terin
Güzellikde yok benzerin
En sevgili makbul yerin
Saçların kara değil mi
Beni kara diye yerme
Mevlam yaratmış hor görme
Ela göze siyah sürme
Çekilir kara değil mi
Hint'den Yemen'den çekilir
İner Bağdat'a dökülür
Türlü taama ekilir
Biber de kara değil mi
Göllerde kuğular olur
Göğsü ak kara benlidir
Mısır'da çok zengin vardır
Kölesi kara değil mi
Pınara konan kuğunun
Kanadı beyaz çoğunun
Çöldeki Arap Beyinin
Çadırı kara değil mi
Her yoldan gelir geçerler
Aktan karayı seçerler
Ağalar beyler içerler
Kahve de kara değil mi
Evlerinde sular akar
Güzelleri göze bakar
Hublar yanağına sokar
Sümbül de kara değil mi
Karac'oğlan der maşallah
Birgün görünür inşallah
Kara donludur Beytullah
Örtüsü kara değil mi
<end>

<start>
Karac'oğlan der ki bizi kayıran
İki canı birbirinden ayıran
Muhannet sofrasında karnın doyuran
İki elle zehir yemiş gîb'olur.
<end>

<start>
Ölüm ardıma düşüp de yorulma
Var git ölüm bir zaman da gene gel
Akıbet alırsın komazsın beni
Var git ölüm bir zaman da gene gel
Şöyle bir vakitler yiyip içerken
Yiyip içip yaylalarda gezerken
Gene mi geldin ben senden kaçarken
Var git ölüm bir zaman gene gel
Çıkıp boz kurtlayın ulaşamadım
Yalan dünya sana çıkışamadım
Eşimle dostumla buluşamadım
Var git ölüm bir zaman da gene gel
Karac'oğlan der ki derdim pek beter
Bahçede bülbüller şakıyıp öter
Anayı atayı dün aldın yeter
Var git ölüm bir zaman gene gel
<end>

<start>
Dinle sana bir nasihat edeyim
Hatırdan gönülden geçici olma 
Yiğidin başına bir iş gelince
Onu yad ellere açıcı olma
Mecliste arif ol kelamı dinle
El iki söylerse sen birin söyle
Elinden geldikçe sen eylik eyle 
Hatıra dokunup yıkıcı olma
Dokunur hatıra kendisin bilmez
Asilzadelerden hiç kemlik olmaz 
Sen iylik etde ozayi olmaz
Darılıpta başa kakıcı olma
El arifdir yoklar senin bendini 
Dağıtırlar tuzağını fendini 
Alçaklarda otur gözet kendini
Katı yükseklerden uçucuolma
Muradım nasihat bunda söylemek
Size layık olan onu dinlemek 
Sev seni seveni zay etme emek
Sevenin sözünden geçici olma
Karacaoğlan söyler sözün başarır 
Aşkın deryasını boydan aşırır 
Seni bir mecliste hacil düşürür 
Kötülere konup göçücü olma
<end>

<start>
Seherden uğradım dostun köyüne
Hoş geldin sevdiğim in dedi bana
Tomurcuk memesin verdi ağzıma
Yorgunsun sevdiğim em dedi bana
Benim yârim gelişinden bellidir
Ak elleri deste deste güllüdür
İbrişim kuşaklı ince bellidir
İnce bellerimi sar dedi bana
Benim yârim bana yalan söylemez
Söylerse de gıybetimi eylemez
El yanında ikrarını söylemez
Elleri uyut da gel dedi bana
Mestine de deli gönül mestine
Aşık olan gül gönderir dostuna
Telli mahramasın attı üstüme
Terlisin sevdiğim sil dedi bana
Karac'oglan sırrın kime danışır
Siyah zülfü mah yüzüne kıvrışır
Ayrılanlar elbet bir gün kavuşur
Ağlama sevdiğim gül dedi bana
<end>

<start>
Akça kızlar göç eyledi yurdundan 
Koç yiğitler deli oldu derdinden 
Gün öğle sonu da belin ardından
Saydım altı güzel indi pınara
Üçü uzun boylu, kaşların süzer
Üçü orta boylu, zülfünü dizer
Sanki akça ceylan bir çölde gezer
Sarı kınalı keklik indi pınara
El atıp dericek Hatce' nin gülü
Can için sarıcak Ayşe' nin beli
İkisi hampalı biri döndeli 
Eminem çok içti kandı pınara
Karac'oğlan bunu böyle söyledi
İndi aşkın deryasını boyladı
Kızlar gitti diye pınar ağladı
Acıştım yüreğim yandı pınara
<end>

<start>
Ağlayı ağlayı düştüm yollara
Karışayım bozbulanık sellere
Adı sanı bilinmedik illere
Gitmeyince gönül yardan ayrılmaz
Ahım kaldı şu gelinin ahdinde
Deremedim güllerini vaktinde
Karanlık gecede kolum altında
Yatmayınca gönül yardan ayrılmaz
Gözüm kaldı şu kaplanın postunda
Azrail de can almanın kastında
Döne döne teneşirin üstünde
Yunmayınca gönül yardan ayrılmaz
Hadini de Karac'oğlan hadini
Aramazlar gurbet ile gideni
Ak göğsün üstünde çakır dikeni
Bitmeyince gönül yardan ayrılmaz
<end>

<start>
Ala gözlerine kurban olduğum
Say edip aleme bildirme beni
Açıp ak gerdanı durma karşımda
Ecelimden evvel öldürme beni
Dilber at kolların dola boynuma
Ölüm endişesi gelmez aynıma
Bir gece misafir eyle koynuna
Sabah oldu deyu kaldırma beni
Karac(a) oglan tutma beni el gibi
Akıttım gözümden yaşı sel gibi
Bahçende açılan gonca gül gibi
Dizip al yanağa soldurma beni
<end>

<start>
Çukurova bayramlığın geyerken
Çıplaklığın üzerinden soyarken
Şubat ayı kış yelini kovarken
Cennet dense sana yakışır dağlar
Ağacınız yapraklarla donanır
Taşlarınız bir birliğe inanır
Hep çiçekler bağrınızda gönenir
Pınarınız çağlar akışır dağlar
Rüzgar eser dallarınız atışır
Kuşlarınız birbirile ötüşür
Ören yerler bu bayramdan pek üşür
Sünbül niçin yaslı bakışır dağlar
Karac'oğlan size bakar sevinir
Sevinirken kalbi yanar gövünür
Kımıldanır her dertlerim devinir
Yas ile sevincim yıkışır dağlar
<end>

<start>
Ala gözlüm, ben bu ilden gidersem, 
Zülfü perişanım kal, melil melil.
Kerem et, aklından çıkarma beni; 
Ağla göz yaşın sil, melil melil.
Yeğin ey sevdiğim, sen seni düzet; 
Karayı bağla da, beyazı çöz, at; 
Doldur ver badeyi, bir daha uzat; 
Ayrılık şerbetin ver, melil melil.
Elvan çiçeklerden sokma başına, 
Kudret kalemini çekme kaşına, 
Beni unutursan doyma yaşına, 
Gez benim aşkımla yar, melil melil.
Karac`oğlan der ki: Ölüp ölünçe, 
Ben de güzel sevdim kendi halımça; 
Varıp gurbet ile vasıl olunça, 
Dostlardan haberim al, melil melil.
<end>

<start>
Kemler iyi göremez
Gamlanma gönül gamlanma
Bin kaygu bir borç ödemez
Gamlanma gönül gamlanma
Koyun meler kuzu meler
Sular hendeğinde dolar
Ağlayanlar bir gün güler
Gamlanma gönül gamlanma
Yiğit yiğidin yoldaşı
At yiğidin öz kardaşı
Sağlık her şeyin başı 
Gamlanma gönül gamlanma
Naçar Karac'oğlan naçar
Pençe urup göğsün açar
Kara gündür gelir geçer
Gamlanma gönül gamlanma
<end>

<start>
Ala gözlü benli dilber
Koma beni el yerine
Altın kemerin olayım
Dola beni bel yerine
Hicine gönlüm hicine
Yiğide ölüm geçine
As beni zülfün ucuna
Sallanayım tel yerine
Gel kız karşımda dursana
Şu benim halim sorsana
Zülfünden bir tel versene
Koklayayım gül yerine
Karac(a)   oglan der nolayim
Kolun boynuma dolayım
Nazlı yar kölen olayım
Kabul eyle kul yerine
Ala gözlü benli dilber
Usul söyle söz ederler
Gönül suyun akıtırlar
Gözlerimi buz ederler
<end>

<start>
Bir yiğit de bir güzeli severse 
Emrettiği yere hemen gitmeli 
Ardına düşmeyle güzel sevilmez
Güzelleri koşup koşup bulmalı
Zehirdir kötünün ekmeği yenmez
Merd olanın ışığı sönmez
Bir güzel seversen sözünden dönmez
Sevdiğinin halından da bilmeli
Dolandım dağları borlara düştüm 
Kız senin derdinden odlara düştüm
Çaresi bulunmaz dertlere düştüm
Dostunun derdine ortak olmalı
Karac'oğlan der ki n'olup n'olmadan
Dost ağlayıp düşman bize gülmeden
Biri ölüp biri ile kalmadan
Ölecekse ikisi de ölmeli
<end>

<start>
Arzularım kaldı bir Arap atta
Koyma kadir Mevla'm gamda firkatta
Düğünde bayramda ağır ziynette
Anar m'ola emmi dayı il bizi
Getir oğlan ben geyeyim postumu
Kimse bilmez garazımı kastımı
Gurbet ilde koydum geldim dostumu
Geri dönsem kınar m'ola il bizi
Dost elinden içtim içtim mat oldum
Kahpe felek güldü ben de şad oldum
Emmiden dayıdan dosttan yad oldum
Ne zaman uzağa attı yol bizi
Karacaoğlan dermanım var demim var
Yar yitirdim düşüncem var gamım var
Yedi derya içinde bir gemim var
Atar m'ola bir kenara sel bizi
<end>

<start>
Ala gözlerini sevdiğim dilber 
Sana bir tenhada sözüm var benim
Kumaş yüküm dost köyüne çezildi
Bİr zülfü siyaha nazım var benim
Ak ellere al kınalar yakınır
Ala göze siyah sürme çekinir
Dostu olan dost yoluna bakınır
Dosta giden yolda izim var benim
Yiğit olan gizli sırrı bildirmez
Güzel olan gül benzini soldurmaz
Her olur olmaza meyil aldırmaz
Bir şahan avlar da bazım var benim
Karac'oglan derki konanlar göçmez
Bu ayrılık bizlen arasın açmaz
Bir kötü gönlüm var güzelden geçmez
Ne güzele doymaz gözüm var benim
<end>

<start>
Ala gözlü nazlı dilber
Halimden haberin var mı
Seni eller alıyorlar
Zulmünden haberin var mı
Güzeller yola düzüldü
Aşkının bağrı ezildi
Yürü kemerin çözüldü
Belinden haberin var mı
Atlılar yurdu aşıyor
Badeler doldu taşıyor
Yavru, turuncun düşüyor
Koynundan haberin var mı
Karac(a)  oglan budur halim
Neylemeli dünya malın
Binboğa'dir benim ilim
İlimden haberin var mı
<end>

<start>
Altın kafes idi benim durağım
Dost elinden yaralandı yüreğim
Evvel yakın idim şimdi ırağım
Felek beni nazlı yârdan ayırdı
Dostumun yaylası çayır çimendi
Şu şirin dillerden ikrarın verdi
Yeminler eder de ayrılmam derdi
Felek beni nazlı yârdan ayırdı
Kumaş olam arşın arşın yırtılam
Köle olam çarşılarda satılam
Vadem yetmedi ki ölem kurtulam
Felek beni nazlı yârdan ayırdı
Der Karacaoğlan yanam alışam
Akam gidem şu sulara karışam
Yol başına gelmiş varam danışam
Felek beni nazlı yârdan ayırdı
<end>

<start>
Ala gözlü nazlı dilber 
Sen d(e) olasın benim gibi 
Zülfün dökük boynun bükük 
Sen d(e) olasın benim gibi
Bahçende güller bitmesin
Dalında bülbül ötmesin
Kapından cerrah gitmesin
Sen d(e) olasın benim gibi
Gül yerine diken bitsin 
Kuşyerine baykuş ötsün 
Gözün yaşı sele gitsin
Sen d(e) olasın benim gibi
Karac'oglan der mert gibi
Yanar yüreğim od gibi
Bir ok yemiş bozkurt gibi 
Sen d(e) olasın benim gibi
<end>

<start>
Bülbül ne yatarsın bahar erişti
Ulu sular göl olduğu zamandır
Kat kat oldu gül yaprağa karıştı
Gene bülbül kul olduğu zamandır
Gene bahar oldu açıldı güller
Figana başladı gene bülbüller
Başka bir hal olup açtı sümbüller
Aşıkların del'olduğu zamandır
Gene bülbül bilir gülün halinden
Yeter deli oldum yarin elinden
Aşık aşıp gelir yaya belinden
Yardan bize gel olduğu zamandır
Gene geldi türlü baharlar bağlar
Bülbül figan edip kamuyu dağlar
Türlü çiçeklerle bezenmiş dağlar
Ulu dağlar yol olduğu zamandır
Karac'oğlan der ki geçti çağlarım
Meyve vermez oldu gönül bağlarım
Aklıma geldikçe durmaz ağlarım
Gözüm yaşı sel olduğu zamandır
<end>

<start>
Dinleyin ağalar, size söyleyim; 
Arş u Kürsü gider yolun var dağlar.
Kar-ardıçlı, kamalaklı yüceler.
Selvili, söğütlü yerin var, dağlar.
Ahır Dağı'ndan gör Maraş bağını, 
Engirek'te derler ilin çoğunu.
Bayra'dan. Bertiz'den Konur Dağı'nı; 
Göksun güzel derler, ilin var, dağlar.
Gün doğanda Gündüzlü'nün başına.
Ak Dağ derler duman çöker başına, 
Göğdeli'de sümbüllünün peşine
Kabak tepe derler, şarın var dağlar.
Karacaoğlan der de: Bitirdim çağı, 
O yüce Bin Boğa, Bolkar'ın dengi.
Soğanlı yücesi koca Bey Dağı
Erciyes ulumuz, pirin var dağlar.
<end>

<start>
Boynu yeşil gövel ördek
Sana bir göl gerek idi
Kanadının biri yeşil 
Biri de al gerek idi
Bir göl gerekti yüzmeğe
Yüzüp eğrice gezmeğe
Aşıkın bağrını ezmeğe
Sana bir dil gerek idi
Bulunmaz aşkın ilacı
Sevip ayrılması acı
Yüzdüğün gölün sıyacı
Karanfil gül gerek idi
Karac'oğlan fikrinde 
Daim Hakk'ın zikrinde
Ak göğsünün çukurunda
Sana bir ben gerek idi
<end>

<start>
Benden selâm eylen şol nazlı yara
Her beni gördükçe gülüp durmasın
Aldırdım aklımı oldum divâne
Aklımı başımdan alıp durmasın
Kız seninle böyle miydi pazarım
Kara kaşlarında kaldı nazarım
Yol üstünde kazmasınlar mezarım
Yar gelip geçtikçe yanıp durmasın
Kız seninle bir bahçecik dikelim
Ayvasından turuncundan satalım
Gel sarılıp bir gececik yatalım
Ahu zarım sende kalıp durmasın
Karacaoğlan der ki Hakk'a bakadur
Yollar çamur belki çöker bükedur
Çekemem kahrını bağrım yufkadur
Arada haberin gelip durmasın
<end>

<start>
Sıdk ile terk edelim her emeli her hevesi,
Kıralım hâil ise azmimize ten kafesi; 
İnledikçe eleminden vatanın her nefesi,
Gelin imdada diyor, bak budur Allah sesi!
Bize gayret yakışır merhamet Allah'ındır; 
Hükm-i âtî ne fakîrin ne şehinşâhındır; 
Dinle feryadını kim terceme-i âhındır
İnledikçe bak ne diyor vatanın her nefesi...
Mahv eder kendini bülbül bile hürriyet içün; 
Çekilir mi bu belâ âlem-i pür mihnet içün? 
Dîn içün, devlet içün, can çekişen millet içün,
Azme hâil mi olurmuş bu çürük ten kafesi?
Memleket bitti, yine bitmedi hâlâ sen, ben,
Bize bu hâl ile bizden büyük olmaz düşmen; 
Dest-i a'dâdayız Allah içün ey ehl-i vatan; 
Yetişir terk edelim gayrı hevâ vü hevesi! ...
<end>

<start>
Sana senden gelir bir işte 'dâd' lâzımsa
Zaferden ümidin kes gayriden imdad lâzımsa.
Yüksel ki yerin bu yer değildir; 
Dünyaya gelmek hüner değildir.
Bize gayret yaraşır, merhamet Allah'ındır. 
Hükmü ati ne fakirin, ne de şeyhin şahındır
<end>

<start>
Görüp ahkâm-ı asrı münharif sıdk u selâmetten 
Çekildik izzet ü ikbal ile bâb-ı hükûmetten
Usanmaz kendini insan bilenler halka hizmetten 
Mürüvvet-mend olan mazluma el çekmez iânetten
Hakîr olduysa millet, şânına noksan gelir sanma
Yere düşmekle cevher, sâkıt olmaz kadr-ü kıymetten
Vücûdun kim hamir-i mâyesi hâk-i vatandandır
Ne gâm râh-ı vatanda hak olursa cevr ü mihnetten.
Muini zâlimin dünyada erbâb-ı denaettir
Köpektir zevk alan, sayyâd-ı bi-insâfa hizmetten
Hemen bir feyz-i bâkî terk eder bir zevk-i fânîye
Hayatın kadrini âli bilenler, hüsn-i şöhretten.
Nedendir halkta tul-i hayata bunca rağbetler
Nedir insana bilmem menfaat hıfz-ı emanetten.
Cihanda kendini her ferdden alçak görür ol kim 
Utanmaz kendi nefsinden de ar eyler melametten
Felekten intikam almak, demektir ehl-i idrâke
Edip tezyid-i gayret müstefid olmak nedâmetten
Durup ahkâm-ı nusret ittihâd-ı kalb-i millette
Çıkar âsâr-ı rahmet, ihtilaf-ı rey-i ümmetten
Eder tedvîr-i âlem bir mekînin kuvve-i azmi
Cihân titrer sebât-ı pây-ı erbâb-ı metânetten
Kaza her feyzini her lutfunu bir vakt için saklar 
Fütur etme sakın milletteki za'f u betaetten
Değildir şîr-i der-zencire töhmet acz-i akdamı 
Felekte baht utansın bi-nasib- erbab-ı himmetten
Ziya dûr ise evc-i rif'atinden iztırâridir 
hicâb etsin tabiat yerde kalmış kabiliyetten
Biz ol nesl-i kerîm-i dûde-i Osmaniyânız kim 
Muhammerdir serâpâ mâyemiz hûn-ı hamiyetten
Biz ol âl-i himem erbâb-ı cidd ü içtihâdız kim 
Cihangirâne bir devlet çıkardık bir aşiretten
Biz ol ulvi-nihâdânız ki meydân-ı hamiyette 
Bize hâk-i mezar ehven gelir hâk-i mezelletten
Ne gam pür âteş-i hevl olsa da gavgâ-yı hürriyet 
Kaçar mı merd olan bir can için meydân-ı gayretten
Kemend-i can-güdâz-ı ejder-i kahr olsa cellâdın 
Müreccahtır yine bin kerre zencîr-i esâretten
Felek her türlü esbâb-ı cefasın toplasın gelsin 
Dönersem kahbeyim millet yolunda bir azîmetten
Anılsın mesleğimde çektiğim cevr ü meşakkatler 
Ki ednâ zevki âlâdır vezâretten sadâretten
Vatan bir bî-vefâ nâzende-i tannâza dönmüş kim 
Ayırmaz sâdıkân-ı aşkını âlâm-ı gurbetten
Müberrâyım recâ vü havfden indimde âlidir 
Vazifem menfaatten hakkım agrâz-ı hükümetten
Civânmerdân-ı milletle hazer gavgâdan ey bidâd 
Erir şemşîr-i zulmün âteş-i hûn-i hamiyetten
Ne mümkün zulm ile bidâd ile imhâ-yı hürriyet 
Çalış idrâki kaldır muktedirsen âdemiyetten
Gönülde cevher-i elmâsa benzer cevher-i gayret 
Ezilmez şiddet-i tazyikten te'sir-i sıkletten
Ne efsunkâr imişsin ah ey didâr-ı hürriyet 
Esîr-i aşkın olduk gerçi kurtulduk esâretten
Senindir şimdi cezb-i kalbe kudret setr-i hüsn etme 
Cemâlin ta ebed dûr olmasın enzâr-ı ümmetten
Ne yâr-ı cân imişsin ah ey ümmid-i istikbâl 
Cihanı sensin azad eyleyen bin ye's ü mihnetten
Senindir devr-i devlet hükmünü dünyaya infâz et 
Hüdâ ikbâlini hıfzeylesin hür türlü âfetten
Kilâb-ı zulme kaldı gezdiğin nâzende sahrâlar 
Uyan ey yâreli şîr-i jeyân bu hâb-ı gafletten
Hürriyet Kasidesi'nin Açıklaması:
çağın değer yargılarını doğruluktan ve samimiyetten sapmış görerek
kendi arzumuz ve saygınlığımız ile devlet kapısından ayrıldık.
kendini insan bilenler halka hizmet etmekten usanmaz,
mürüvvet sahibi olanlar zavallılara yardım etmekten kaçınmaz.
eğer millet, hor görülmüşse onun şanına bir eksiklik geleceğini sanma; 
yere düşmekle cevher, değerinden özünden birşey kaybetmez.
vücudun mayası, vatan toprağıdır; 
bu vücut, acı ve sıkıntı içinde vatan yolunda toprak olursa, en küçük bir üzüntü duyulmaz.
dünyada zalimin yardımcısı, aşağılık kimselerdir; 
insafsız avcıya hizmetten zevk alan ancak köpektir.
hayatın değerini şöhretin güzelliğinden üstün tutanlar ile
geçici zevklere ebedî feyiz tercih edilir.
insanlarda hayatın uzamasına bunca düşkünlük nedendir; 
insan emaneti koruyacağı yerde ondan niçin menfaat bekler?
kişi dünyada herkesten kendini alçak görür, ayıplanmaktan kaçınır,
fakat kendi nefsinden utanmaz.
akıllı ve bilinçli olanların, yaptıklarından pişman olup çalışmalarını artırması ve bunlardan ders alması, felekten intikam almak demektir.
başarının, üstünlüğün değeri, milletin gönül birliğinde durur; 
koruma ve kollama eserleri ise ümmetin düşüncesinin çarpışması ile çıkar.
iktidar sahibi bir kişinin azim gücü, dünyanın bir düzene girmesini sağlar; 
metanet sahibi kişilerin ayaklarını sağlam basması ile cihan titrer.
kader, her feyzini, her lütfunu bir zaman için saklar; 
milletteki gevşeklikten, zayıflıktan sakın korkma!
zincire vurulmuş aslana ayaklarının güçsüzlüğü töhmet değildir; 
bu dünyada nasipsiz himmet sahiplerinden talih utansın.
ışık yüksekliğin doruğundan uzaksa çaresizliktendir; 
tabiat yerde sürünen kabiliyetten utansın.
biz o osmanlılar boyunun ulu soyundanız; 
mayamız, bütünüyle şehadet kanıyla karılmıştır.
biz o yüce hamiyetli, çalışkan ve güçlü kişileriz ki
bir küçük aşiretten dünyaya hükmeden bir devlet meydana getirdik.
biz o yüce yaratılışlı milletiz ki
hamiyet meydanında ayaklar altında toprak olmaktan bize ölüm daha iyi gelir.
hürriyet mücadelesi korkulu ateş olsa ne dert,
yiğit olan bir insan gayret meydanından kaçar mı?
cellâdın can yakan kemendi acımasız bir ejder bile olsa,
yine bin defa esaret zincirinden daha iyidir.
felek her türlü eziyet yollarını toplasın gelsin,
millet yolunda hizmetten dönersem kahpeyim.
bu yolda çektiğim acılar, sıkıntılar anılsın; 
bunun en basit zevki bile vezirlikten, sadrazamlıktan daha iyidir, yücedir.
vatan, bir vefasız alaycı sevgiliye dönmüş,
aşkına bağlı olanları gurbet acılarından ayırmıyor.
korkudan, yalvarma yakarmadan uzağım; 
benim yanımda görevim menfaatimden, hakkım hükûmetin kötü niyetlerinden daha üstündür.
ey adaletsiz, milletin yiğitleriyle mücadeleden sakın; 
senin zulmünün kılıcı hamiyet kanının ateşi karşısında erir.
zulüm ile, işkence ile hürriyeti ortadan kaldırmak ne mümkün; 
eğer kendinde bir güç görüyorsan insanoğlundan idraki kaldırmaya çalış.
gönülde çalışma gevheri, elmas cevherine benzer; 
ağırlığın tesirinden, baskının şiddetinden ezilmez.
ey hürriyetin güzel yüzü, sen ne büyüleyici imişsin.
gerçi esaretten kurtulduk derken senin aşkının esiri olduk.
şimdi kalbi fethedecek güç sendedir, güzelliğini gizleme; 
güzelliğin, milletin nazarlarından ebediyete kadar uzak kalmasın.
ey geleceğin umudu, sen ne can dostuymuşsun; 
dünyayı bütün üzüntü ve sıkıntılarından kurtaran sensin.
hükmetme çağı senindir, hükmünü dünyaya geçir; 
allah yüceliğini her türlü belâlardan korusun.
ey yaralı kükreyen aslan, senin gezdiğin güzel sahralar zulmün köpeklerine kaldı,
artık gaflet uykusundan uyan!
<end>

<start>
Gül ruhluların misali yoktur. 
Hurşidin o rengi âli yoktur.
Ağyar ile ülfet etmek ister
Ben ölmeden ihtimali yoktur.
Cevretme değil fedayı aşka, 
Öldürse dahi vebali yoktur.
Allah'adır istinadım ancak
Nevi beşerin kemali yoktur.
<end>

<start>
Nefta 1
Feminin rengi aksedip tenine
Yeni açmış güle misal olmuş
İn'itafiyle bak! ne al olmuş! 
Serv-i simin safalı gerdenine
Bu letafetle ol nihal-i revan
Giriyor göz yumunca rü'yama
Benziyor aynı, kendi hülyama
Bu tasavvur dokundu sevdama
Ah böyle gezer mi hiç canan? 
Gül değil arkasında kanlı kefen
Sen misin sen misin ey garib vatan!
Nefta 2
Bu güzellikte hiç bu çağında
Yakışır mıydı boynuna o kefen? 
Cisminin her mesamı yare iken
Tuttun evladını kucağında
Sen gider isen bizi kalır sanma
Şühedan oldu mevt ile handan
Sağ kalanlar durur mu hiç giryan? 
Tende yaştan ziyadedir al kan
Söyleyen söylesin sen aldanma! 
Sen gidersen bütün helak oluruz
Koynuna can atar da hak oluruz
Nefta 3
Git vatan! Kabe'de siyaha bürün
Bir kolun Ravza-i Nebi'ye uzat
Birini Kerbela'da Meşhed'e at
Kainatta o hey'etinle görün! 
Bu temaşaya Hak da aşık olur
Göze bir alem eyliyor izhar
Ki cihanda büyük letafeti var
O letafet olunsa ger inkar
Mezhebimce demek muvafık olur
Aç vatan göğsünü İlah'ına aç! 
Şühedanı çıkar da ortaya saç!
Nefta 4
De ki Yâ Râb bu Hüseyn'indir
Şu mubârek Habîb-i zî-şânın
Şu kefensiz yatan şehîdânın
Kimi Bedr-in kimi Hüneyn'indir
Tazelensin mi kanlı yâreleri? 
Mey dökülsün mü kabr-i eshâba? 
Yakışır mı sanem bu mihrâba? 
Haç mı konsun bedel şu mîzâba? 
Dininin kalmasın mı bir eseri? 
Adem evlâdı bir takım cânî
Senden alsın mı sâr-ı şeytânî?
VAVEYLA:çığlık
FEM: ağız
İN'İTAF: yönelme,(bu şiirde: yansıma)
SEVR-İ SİMİN: gümüşten selvi
NİAL-İ REVAN: yürüyen fidan
MESAM: ter delikleri,gözenek
ŞÜHEDA: şehitler
HAK OLMAK: toprak olmak,ölmek
MEVT: ölüm
HANDAN: sevinçli,şen
GİRYAN: ağlayan
RAVZA-İ NEBİ: Peygamberin mezarı
MEŞHED: bir şehidin öldüğü yer (bu şiirde: Hazreti Hüseyin'in öldüğü yer)
HEYET: olduğu gibi
GER: eğer
HABİB-İ ZİŞAN: ünlü büyük sevgili,Hazreti Muhammet
ŞEHİDAN: şehitler
BEDR,HÜNEYN: Peygamberimizin müşriklere karşı iki savaşı
ESHAB: Peygamberimizi görenler,O'nun zamanında yaşayanlar
SANEM: put
MİZAB: oluk,su yolu
SAR-İ ŞEYTANİ: şeytanın öcü
<end>

<start>
Kedimin her gece böbrekle dolardı sepeti
Yok idi Ni'metinin râhatının hiç adedi
Çeşmi şehlâ nigehi fârik iken nik ü bedi
Sardı etrafını bin dürlü adular
Kedimi gaflet ile fare-i idbâr yedi
Buna yandı yüreğim âh kedi vâh kedi
Keyfi gelse bıyığın oynatarak mırlar iken
Kızdırırsan yüzüne atlayarak hırlar iken
Kuyruğu geçse ele dırlanarak hırlar iken
Sofrada her kedinin def'ini hazırlar iken
Kedimi gaflet ile fare-i idbâr yedi
Buna yandı yüreğim âh kedi vâh kedi
Keseyi kapsa dökerdi yere hep pâreleri
Ciğere işler idi tırnağının yâreleri
Koşturur oynar idi kukla gibi fareleri
Deliğe sokmaz idi bir gün o âvâreleri
Kedimi gaflet ile fare-i idbâr yedi
Buna yandı yüreğim âh kedi vâh kedi
Ürperir tüyleri bir kerre deyince mırnav
Korkudan başlar idi lerzişe bakkal ile manav
Saldırırdı âdeme bulmaz ise başka bir av
Yüzünü görse köpekler diyemezken hav hav
Kedimi gaflet ile fare-i idbâr yedi
Buna yandı yüreğim âh kedi vâh kedi
Sokulunca yatağa kovmak ile gitmez idi
Okşamakla tokadı tekmeyi farketmez idi
Yiyecek görse gözü mırlaması bitmez idi
Kedimi gaflet ile fare-i idbâr yedi
Buna yandı yüreğim âh kedi vâh kedi
<end>

<start>
Âmâlimiz efkârımız ikbâl-i vatandır
Serhadimize kal´a bizim hâk-i bendedir
Osmanlılarız ziynetimiz kanlı kefendir
Gavgâda şehdetle bütün kâm alırız biz
Osmanlılarız can verir nâm alırız biz
Kan ile kılıçtır görünen bayrağımızda
Can korkusu geçmez ovamızda dağımızda
Her gûşede bir şir yatar toprağımızda
Gavgâda şehdetle bütün kâm alırız biz
Osmanlılarız can verir nâm alırız biz
Top patlasın ateşleri etrafa saçılsın
Cennet kapusu can veren ihvâna açılsın
Dünyada ne bulduk ki ölümden de kaçılsın
Gavgâda şehdetle bütün kâm alırız biz
Osmanlılarız can verir nâm alırız biz
<end>

<start>
Har içinde biten gonce güle minnet eylemem
Harabi,Farisiyi bilmem, dile minnet eylemem
Sırat-ı Mustakim üzere gözetirim Rahimi
İblisin talim ettiği yola minnetg eyleme
Bİir acayip derde düştüm herkes gider karına
Bugün buldum bugün yerim,Hak kerimdir yarına
Zerrece tamahım yoktur şu dünya varına
Rızkımı veren Hüda dır kula minnet eylemem
Ey Nesimi Can Nesimi ol gani mihman iken
Yarın şefaatarım Ahmed-i Muhtar iken
Cümlelerin rızkını veren ol gani serdar iken
Yeryüzünün halifesi hünkara minnet eylemem
<end>

<start>
Ben yitirdim ben ararım
Yâr benimdir kime ne
Gâh giderim öz bağıma
Gül dererim kime ne
Gâh giderim medreseye
Ders okurum Hak için
Gâh giderim meyhaneye
Dem çekerim kime ne
Sofular haram demişler
Bu aşkın şarabına
Ben doldurur ben içerim
Günah benim kime ne
Ben melâmet hırkasını
Kendim giydim eğnime
Ar ü namus şişesini
Taşa çaldım kime ne
Sofular secde ederler
Mescidin mihrabına
Yâr eşiği secdegâhım
Yüz sürerim kime ne
Gâh çıkarım gökyüzüne
Hükmederim kaf'tan kaf'a
Gâh inerim yeryüzüne
Yâr severim kime ne
Kelp rakip böyle diyormuş
Güzel sevmek  pek günah
Ben severim sevdiğimi
Günah benim kime ne
Nesimî'ye sordular li
Yârin ile hoş musun
Hoş olayım olmayayım
O yâr benim kime ne
<end>

<start>
Ben yitirdim, ben ararım,yar benimdir kime ne
Gah girerim öz bağıma,gül dererim kime ne
Gah giderim medreseye, ders okurum Hak için
Gah giderim meyhaneye,dem çekerim kime ne
Sofular haram demişler bu aşkın şarabına
Ben doldurur,ben içerim,günah benim kime ne
Ben melamet gömleğini deldim,taktım eğnime
Ar-u namus şişesini taşa çaldım,kime ne
Gah çıkarım gökyüzüne,hükmederim kaf ve kaf
Gah inerim yeryüzüne, yar severim kime ne
Kelp rakip böyle diyormuş'güzel sevmek pek günah'
Ben severim sevdiğimi,günah benim kime ne
Sofular secde ederler mescidin mihrabına
Yar eşiği secdeğahım,yüz sürerim, kime ne
Nesimi'ye sordular ki,yarin ile hoş musun
Hoş olayım olmayayım,o yar benim kime ne
<end>

<start>
Ey gönül el aynasına bakmanın faydası ne 
Sernayeden zararın var satmanın faydası ne
Kendin kadrin bilmeyen ne bilir dostun kıymetin
Merkebin boynuna cevahir takmanın faydası ne
Çobana yazı gerek hem yayıla,hem gerneşe
Çobanı meclise imam etmenin faydası ne
Kargaya üleş gerek hem yiye hem çağıra
Karganın önüne şükker dökmenin faydası ne
Velhasılı Nesimi sen kendimi aleme faş eyleme
Köpeği hamama sokup yumanın faydası ne
<end>

<start>
Ben bugün pirime vardım
Pirin cemali güldür gül
Oturmuş tahtı mekana
Tahtı revanı güldür gül
Gülden terazi tutarlar
Gülü gül ile tartarlar
Gül alır gül satarlar
Çarşı pazarı güldür gül
Gülden degirmeni döner
Onun ile gül döverler
Akar arkı döner çarkı
Bendi pınarı güldür gül
Ak gül ile kırmızı gül 
Çift yetişmiş bir bahçede
Bakışları hare karşı
Har-ı ezharı güldür gül
Gel ha gel Seyyid Nesimi
Hak nefesi güldür gülün
Şu öten garip bülbülün
Derdi figanı güldür gül
<end>

<start>
Ben melamet hırkasını kendim giydim eynime
Ar u namus şişesini taşa çaldım kime ne
Gah çıkarım gökyüzüne seyrederim alemi
Gah inerim yeryüzüne alem seyreder beni
Gah giderim medreseye ders okurum hak için
Gah giderim meyhaneye dem çekerim kime ne
Sofular haram demişler bu aşkın şarabına
Ben doldurur ben içerim günah benim kime ne
Sofular secde ederler mescidin mihrabına
Benim ol dost eşiğidir secdegahım kime ne
Nesimi'ye sordular kim yarin ile hoş musun
Hoş olayım olmayayım o yar benim kime ne
<end>

<start>
Yaptığımız Kabedir
Yıktığımız kilise
Şu bizim seyranımız
Bir seyrana benzemez
Süleyman'lar içinde 
Ali bir Süleyman'dır
Süleyman'lar bildiler
Bir Süleyman'a benzemez
Abdesttimiz  katlanmak
Namazımız sabretmek
Biz bir oruç tutarız
Ramazana benzemez
Kitabımız da kıl var
Dağlar kadar görünür
Biz bir ayet okuruz
Bir Kur'an'a benzemez
Kul Nesimi sen seni
Mana bilir söylersin
Biz bir deniz geçeriz
Bir ummana benzemez
<end>

<start>
Kalbim defter, dilim kalem yazarım
Hakikat emrini duyaldan beri
Yitirdim Leyla'mı gurbet gezerim
Mecnun gibi aşka uyaldan beri
Bize dört kitaptan haber verildi
Kamil olduk akıl başa derildi
Kafir Şeytan merdut oldu sürüldü
Hakkın dergahından sürelden beri
Çıkıncak Mi'raca Hazret-i İmam
Diledi Mevladan ümmetin tamam
Nur ile sarıldı bu cümle alem
Saadet tacını geyelden beri
Mahlasım NESİMİ ismim ALİ'dir
Bu çarh dönmektedir, sanman halidir
Şükür kalbim iman ile doludur
Cürm-ü isyanımız bilelden beri
<end>

<start>
Kemter kuluyum ALİ'nin ol şah-ı karemdir
HASAN başımın tacı,HÜSEYN gözümde nemdir
İmam ZEYNEL'ABA,BAKIR mihr-i hürremdir
'Ve salli ala seyyidina al-i Muhammed'
İmam CAFER-İ SADIK gibi bir dahi arifan
İmam MUSY-I KAZIM olmaya sultan
Cihan yüzünü görse değer o şah-ı Horasan
'Ve salli ala seyyidina al-i Muhammed'
İmam MUHAMMED TAKİ gözlerime ayni ziyadır
İmam NAKİ sayesi ol mürg-ü Hümadır
İmam Hasen-ül Askeri derdimize ayni şifadır
'Ve salli ala seyyidina al-i Muhammed'
MUHAMMED MEHDİ zuhur ede nihan kalmaya perde
Havariçler geçse gerek tig-ü teberde
Seyyit NESİMİ mehdin okur şam-u seherde
'Ve salli ala seyyidina al-i Muhammed'
<end>

<start>
Gönül bir bülbül-ü şeyda,öter aheste aheste
İçüp cam-ı mushaffadan kanar aheste aheste
Zamanın hüzn-ü derdinden gönül bulamaz safa bir dem
Derunum ateş-i suzan,yanar aheste aheste
Heman sayd ü şikar eyler...............................
Hülasa bulamadım çare döner aheste aheste
Oturmuş meclis-i meyde süzer kaşın taravetle
Şerab............ şuhum sunar aheste aheste
NESİMİ derde düşmüştür senin hüsnün zammanında
Acebdir ateş-i aşka konar aheste aheste
<end>

<start>
Hakikat ilmini cana, sakın öğretme nadana
Ki sarrar olmayan vermez bahayı dürr-ü mercana
Pirimiz ehl-i irfandır,kaçan idrak eder hayvan
Erişmez her mecaz ehli kemal-i zat-ı irfana
Karadır zahidin kalbi yokuşdur taati amma
Ne lazım fikr-i vesvasdan abestir fi'li insana
Muhammed şanına geldi nişan-ü tacı Mevlanın
Delili (lafeta illa)    gelüpdür Şah-ı Merdan
İşitsin kadı vü müftü bu davanın sebebin kim
NESİMİ can ile başını verüpdür Hakka kurbana
<end>

<start>
cananı benim sevdiğimi can bilir ancak
gönlüm dileğin dünyada canan bilir ancak
bildim hem akl ile hem ilm ile hakkı
şöyle bildim onu ki kuran bilir ancak
ibdal oluben beyliğin eden arifi gör ki
bu saltanatın kadrini sultan bilir ancak
kim aşk denizine dalıp gark olagörsün 
bu aşk denizinin bahrini umman bilir ancak
ey saki getir devr-i ayağın tozu ile sun ki
bu devr- ayağın devrini devran bilir ancak
işret meclisine gelip giden meyler içilir
pinhane çeker şöyle ki şeytan bilir ancak
hiç kimse Nesimi sözünü fehm edebilmez
bu kuş dilidir bunu süleyman bilir ancak
<end>

<start>
Canım erenlere kurban,serim meydanda meydanda
Bütün ikrar canım feda, canım meydanda meydanda
Yanarım yoktur dumanım,gönlümde yoktur gümanım
Al malım bağışla canım,varım meydanda meydanda
Kellemi koltuğuma aldım,kan ettim kapına geldim
Ettiğime pişman oldum serim meydanda meydanda
Yoktur çınarımi timarım,yoktur kalbimde gümanım
Al malım varlığa canım,dilim meydanda meydanda
Ol kelp rakipten kaçın,Mü'mine hülleler biçin
Ben bülbülüm bir gül için,zarım meydanda meydanda
Mü'min olan olur Veli,Veli olan olur gani
Nesimi'yem yüzün beni,Derim meydanda meydanda
<end>

<start>
Şem'e düşen pervaneler
Gelsin bir hoşça yanalım
Aşka düşen divaneler
Gelsin bir hoşça yanalım
Yanmaktır bizim karımız 
Harcedelim hep karımız
Pervaneler yaranımız
Gelsin bir hoşça yanalım
Varın söylen şol bülbüle
Neden aşık olmuş güle
Ermek istersen ol kül'e
Gelsin bir hoşça yanalım
Bülbül yuvan yıkıldı mı 
Yavrun yere döküldü mü
Ölüm sana dokundu mu
Gelsin bir hoşça yanalım
Nesimi döğünsün taşlar
Akıtalım gözden hep yaşlar
Hakk tanıktır hey kardaşlar
Gelsin bir hoşça yanalım
<end>

<start>
Derdim ondur,çün dokuz diyemem ağyare men
Sekizinde kaldı aklım,yedisinde avare men
Altısı mende var iken,beşten çekemem elimi
Dörtte Hüda lütfederse,üçte buldum çare men
Ey Nesimi çün iki gönül hali değildir
Anın için yalvarırım gece gündüz bir'e men
<end>

<start>
Fazlına bel bağladım ya vahid-i ferd-i ahad
Cümlenin mabudu sensin daima hayy-i ebed
Okudum isminde 'Bismillahirrahmanirrahim'
Ay sıfatındır sıfatın 'kulhüvallahü ahad'
Evvel ahir 'hüvel-hayyüllezi' sin layemut
Zahür-ü batın 'hüvel bakisin' 'allahüssamed'
'Lem -yelid' zatın, 'velem-yuled' sıfatın vasfıdır
'Lem-yekün' zat-ı sıfatın 'lehü küfüfen ahad'
Ol zaman kim lütfile bir gevhere kıldın nazar
Zahir ol gevherden oldu cümle eşya la aded
Kaf ile nundan yarattın on sekizbim alemi
Kudretinden erbain günde tamam oldu ceset
Ey NESİMİ daima gönlünde özge nesne yok
Hem dilinde ol fakırın daim eyler ya Ahmed
<end>

<start>
Gel beni ağlatma Şah'ım,ben sana kullar olayım
Gel bana ceylan bakışlım,ben sana kullar olayım
Bir gonce bülbül idim,geldim bağında ötmeye
Şanına ağlatma düşmez,ben sana kullar olayım
Açtım zülfün telinden,zülfün ucu mah gibi
Kesipte yabana atma,ben sana kullar olayım
Ey Nesimi can Nesimi,şu derdime bir çare kıl
Ezelden seni severim,ben sana kullar olayım
<end>

<start>
Hak kendi nurundan övmüş yaratmış,
Padişah eylemiş ilin üstüne..
Gördüm cemalini selavat verdim,
Sokulmuş civalar serin üstüne
Vallahi Kur'an'dır senin yüzlerin
Yasin-i Şeriftir iki gözlerin
(İnna Fetahna)   dır senin sözlerin,
(Veddullah)    inmiştir dilin üstüne
Kirpiklerin üstüne benler dizilir
İkrarından dönen Hakk'tan üzülür
Ak göğsün üstüne (Tebbet)    yazılır
(Vesşems) ,inmiştir kolun üstüne
Seyyid Nesimi'dir şem'in çırsı,
(Errahman)   dır iki kaşın arası,
Güzel Besmeleyle Elham Süresi
Elif Lam inmiştir Kaddin üstüne..
<end>

<start>
Eğer sual eder isen sırrımdan
Cümlemizi var eyledi varından
Hak yarattı Muhammed'i nurundan
Kandilde parlayan nurdan gelürem
Habib'i nurundan yarattı Hüdam
Salavat veririm ruhuna müdam
Cennetten sürüldü dünyay Adem
Rıdvan'ın açtığı şardan gelürem
Cebrail çerağı alır destine
Seyretmeye gider dostun iline
Hayranım şakıyan tuti diline
Resul'un kurduğu yoldan gelürem
Kandilde balkıyan dostun nurudur
Akıl ermez ona,Hakk'ın sırrıdır
Din serveri Muhammed'in nurudur
Cennette açılan gülden gelürem
Havva'dır anamız Adem'dir ata
Hakk'ın hikmetine akıllar yata
Cennetin illeri öteden öte
Hü deyip çalkalanan selden gelürem
Okuyup yazmada çok Hakk'ın ilmi
Okuyup yazmayan ne bilsin ilmi
Tanrı'nın dostudur Musa değil mi
Münacat ettiği Turdan gelürem
Tenimi sorarsan bir kuru tendir
Can onun içinde gevher-i kandır
Bu ilim dersidir,bahr-ı ummandır
Sırrı kal oldukça sırdan gelürem
Sıfatlar dağıla,taşlar atıla
İns ile cins bir araya katıla
İnsan mantar gibi yerden bite
Aslımız topraktır,yerden gelürem
Mansur ile bile dara takıldım
Yusuf ile hem kul olup satıldım
İsa ile Şam'dan göğe çekildim
Musa ile bile Tur'dan gelürem
Kardaşlar böyle tevil düzdüler
Başmağa Ayet-el kürsü yazdılar
Kendi fetvam ile derim yüzdüler
Halep şehri derler şardan gelürem
Mahkemede sual sordu kadılar
Kitapların orta yere koydular
Sen bu ilmi nerden aldın dediler
Üstadımdan aldım,Pir'den gelürem
Nesimi'yim ikrarımdan belliyim
Gerçek erenlerin kemter kuluyum
Cennet bahçesinin gonce gülütüm
Münkir münafıka hardan gelürem
<end>

<start>
Yar beni katl eylese kanım helaldır kime ne
Ben bilürüm çekdiğim ahile zarım kime ne
Müddeiler arasında dediler kim mey haram
Saki-i dilcu elinden ben içerim kime ne
Ham sofular secde kılar mescidin mihrabına
Benim ancak yar eşiği secdeğahım kime ne
Ey NESİMİ sözlerin çün kim hatadır dediler
Benim ancak bu kadardır ıstılahım kime ne
<end>

<start>
Vahdet kaynağından dolu içenler
Kanmıştır badeye,şarap istemez
Hakikat sırrına candan erenler
Ermiştir mahbuba, mihrab istemez
Bu yolda can yoktur,canan isterler
Gönül kabesinde erkan isterler
Ademe secdeyi her an isterler
Başka bir ibadet,sevap istemez
Ariftir mushaftan dersler okuyan
Tevrat'ı İncil'i ezber okuyan
Cemal-ı muzhafı ezber okuyan
Almıştır fermanı Kur'an istemez
Nesimi'yem,aşkla zar-ı zar olan
Ezel ikrarında ber-karar olan
kiramen katibe yar-ı gar olan
Düşmüştür defteri kitap istemez
<end>

<start>
Sabahın seherinde kakdım uyandım
Meded,günahlarım bağışla sultan
Şah-ı Merdan görünür gözüme
Meded,günahlarım bağışla sultan
Mücizat gösterdi dıvara bindi
Seksen bin erlere ser-çeşme oldu
Rum'un gözcüsü pirimdir kendisi
Meded,günahlarım bağışla sultan
Aman meded arşda,kürsde ulusun
Pirim Hünkar Hacı Bektaş Veli'sin
Günahlar kılmaz Muhammed Ali'sin
Meded,günahlarım bağışla sultan
İmam-ı Hasan'ı yanımda bildim
İmam-ı Hüseyn'in nurunu gördüm
İmamlar serveri Zeynel'den...
Meded,günahlarım bağışla sultan
Ol İmam Bakır'ı seven yorulmaz
Adım kandır günahlara kalınmaz
Okur İmam Cafer sırrı bilinmez
Meded,günahlarım bağışla sultan
Mansur'u dara çektiler dönmedi
Musay-ı Kazım'ın kanı dinmedi
Remiz çalındı kimseler bilmedi
Meded,günahlarım bağışla sultan
Muhammed Taki'den Naki'ye erdim
Askeri dilimde tespihim virdim
Alemler serveri Mehdi...
Meded,günahlarım bağışla sultan
Ademin cennette nurunu gördüm
Rıza ile meydanda durdum
Melekler Adem'e secde etti
Meded,günahlarım bağışla sultan
Seyyid NESİMİ'nin mühib yarisin
.............. şem'in yansın çırasın
Şah-ı Merdan cümlesinden olsun
Meded,günahlarım bağışla sultan
<end>

<start>
Felek benim senden bir sualim var
Rüzigarın Süleymanı nic'oldu
Sana gelenlerin işi ah-u zar
Erenlerin o devranı nic'oldu
Musa Tur'a çıktı niyaz eyledi
İsa göğe ağdıimekan bağladı
Yakup,oğul deyü her dem ağladı
Hazret-i Yusuf'u Ken'an nic 'oldu
Baba Emir, vardı Kuh ile kaaf'a
Küffara kılardı cevrile cefa
Şatırların piri Bengü Mustafa
Alemin gerdan keşanı nic'oldu
Başun için bize veresün haber
Nesl-i Ali evlad-ı emürül kiber
Harici askere yürüttü teber
Eba Müslüm'ün meydanı nic'oldu
Batında onlar münkiri taşlar
Erenlere ayan seyr olan işler
Gaiptedir kırıklar,yediler,üçler
Erenlerin yok mekanı nic'oldu
Bunca sahib-kıran gelüp geçmiştir
Hızır İlyas ab-ı hayat içmiştir
Sanan İskenderler konup göçmüştür
Ahd-ı vefaya seyranı nic'oldu
Nurdur kalbimizi eyleyen ziya
Şefaat eyleyen gedaya baya
İki cihan fahri hatem-ül enbiya
Bilsem ol mürüvvetkanı nic'oldu
Gahi ayyar idi gahice abdal
İslama dost idi küffara kattal
Erenler şahbazı ol Seyyit Battal
Bilmem ol canımın canı nic'oldu
Hazret-i Resul'in muhib yarıdır
Hakkın dostu serbanların piridir
Ser-i evliyanın sırr-ı nakdidir
Yemen'de Veyselkarani nic'oldu
Molla Hünkar deyü melekler iner
Kudretten nurdan kandilleri yanar
Arş-ı muallada külahlar döner
Sultan Osman şazanı nice oldu
Hazret İbrahimi attılar nara
Eyyub'a kurt düştü başladı zara
Zekeriyya nice çekildi dara
Nuh Peygamberin Tufanı nic'oldu
Ol server her kande gitse giderdi
Din yoluna ikrarını güderdi
Bir narada çok Harici geberdi
Ahmet.... yaranı nice oldu
Doksan bin erenler dediler beli
Bindi hake, doğru gösterdi yolu
Kutb-ı alem Hacı Bektaşi Veli
Bunca erenler serefrazı nic'oldu
Alemin ahvali alem değil mi
Bendesi de mir-i kelam değil mi
Nesl-i Ali Kutb-i alem değil mi
Bu... EMİR SULTAN'ı nice oldu
Ah eder NESİMİ geçdi serinden
MANSUR 'enelhak' der dönmez darından
Gitti gelmez, bir haber yok birinden
Bu feleğin karbanı nice oldu
<end>

<start>
Dil binayı kibriyadır
Yıkma gönlün kimsenin
Esrar-ı kenzi Hüdadır
Yıkma gönlün kimsenin
Mümin kalbine eyle
İzzet ile hürmeti
Daha enderi Hüdadır
Yıkma gönlün kimsenin
Kalb-i mümin Beyt-ü Hakk'tır
Hac-ı Ekber andadır
Belki Hakk onda bakidir
Yıkma gönlün kimsenin
Ey Nesimi belki Hakk'ın
Belki vahdetnamedir
Secdegahım Mustafa'dır
Yıkma gönlün kimsenin
<end>

<start>
Kadir geceleri fırsat sizindir
Böyle Hakk mihmanı can ele girmez
Peygambere yüzler sürmek bizimdir
Gitti bu günkü gün dün ele girmez
Azrail el sunar alır canı
Cehteyle burada menzil alasın
Nasip olur mu bir daha göresin
Duasın alacak kul ele girmez
Kimler dinler avazını ününü
Allah'ın velisi imam soyunu
Böyle Hakk mihmanı can ele girmez
Özünü kul eyle iman bulasın
Ey Nesimi sakın durup oturma
Sırrını sakla nadana taş götürme
Cehteyle de imanını yitirme
Zay edersin din iman ele girmez
<end>

<start>
Ey perhiz,sakın dilden,her hata dilden çıkar
Cahile verme sırrını sır elden çıkar
Talep et kitap olasın her ne maksudun var ise
Zerrece ilm-i şeriat cüz'ice dilden çıkar
Eğer fidanın var ise büyür selvi dal olur
Va'de saatte yetende emr Hakkdan gel olur
Bir gün gelir 'can alıcı' bülbül diller lal olur
Dünya dedikleri handır konanlar handan çıkar
Çetindir bu aşkın yayı, çeker bilir yayını
Bülbüle gülşen verildi,baykuşa Hakkdan tayını
Üstada hizmet edenler pirden alır payını
Üstada hizmet etmeyen akıbet yoldan çıkar
Ey NESİMİ her can bilmez bu muamma sırrını
İki nokta üç harftir,çar kitap andan çıkar
<end>

<start>
Ger aslım sorarsan ben bir niyazım
Sabır ilmi derler yerden gelirim
Katre idim şimdi ummanlar oldum
Arştaki kandilden nurdan gelirim
Ben 'kal u bela da ' buldum izim'i
Döndürmedim bir dem Hakk'tan yüzümü
Ateş-i aşkına yaktım özümü
Halil İbrahim'le nardan gelirim
Sual eylerisen benim sırrımdan
Cümlemizi var eyledi varından
Yarattı Muhammed Ali nurundan
Hakk ile hak olan sırdan gelirim
Cebrail çerağı alır eline
Seyretmeye gelir dostun iline
Hayranım şakıyan dudu diline
Rıdavan kapı açtı şardan gelirim
Teni sual etme ten kuru tendir
Can anın içinde gevher-i kandır
Bu ilim deryası bahri ummandır
Sırrı kal eyleyen serden gelirim
Mansur ile varıp dara çekildim
Yusuf ile kul olup bile satıldım
Şam'da İsa ile göğe çekildim
Musa ile dahi Tur'dan gelirim
Mahkemede sual sordu kadılar
Kitapları orta yere koydular
Sen bu ilmi kimden aldın dediler
Üstadımdan aldım pirden gelirim
Nesimi'yim ikrarımla belliyim
Gerçek erenlerin kemter kuluyum
Ali bağçesinin gonce gülüyüm
Münkir münafıka Hakk'tan gelirim
<end>

<start>
Şifa istemem bağından
Bırak beni bu halımdan
Razıyım açan gülünden
Yeter dikenin batmasın
Gece gündüz bu hizmetin
Şefaatin kerametin
Senin olsun hoş sohbetin
Yeter huzurum gitmesin
Taşa değmesin ayağın
Lale sümbül açsın bağın
İstemem meth eylediğin
Yeter arkamdan atmasın
Kolaymı gerçeğe ermek
Dost bağında güller dermek
Orada kalsın değer vermek
Yeter ucuza satmasın
Sonu yoktur bu virdimin
Dermanı yoktur derdimin
İstemem ilaç yardımın
Yeter yakamdan tutmasın
Nesimiyen vay başıma
Kanlar karıştı yaşıma
Yağın gerekmez aşıma
Yeter zehirin katmasın
<end>

<start>
Erenler Şah'tan gelirler
Ali derler Pirimize
İmamların kullarıyız
Münkür ermez sırrımıza
Pirimiz Kırıklar,Yediler
Bu yolu onlar kurdular
Bizede böyle dediler
Kanarsan ikrarımıza
Muhip mürşidine uydu
Arif olan hisse duydu
Münafıklar nice kıydı
Tiğ çektiler Pirimize
Bildik aslımızdır Adem
Kısmetimiz verdi Hüdam
Halifeler bastı kadem
Taç vurdular serimze
Ateş yanar kazan çoşar
Dalğalanır boydan aşar
Şulesi aleme düşer
Bakın bizim nurumuza
Nesimi sözünü pişir 
Özüne muhabbet düşür
Bezirğanlar gevher taşır
Güne gün şarımıza
<end>

<start>
Uykudan uyanmış şahin bakışlım
Dedim sarhoşmusun söyledi yok yok
Ak elleri elvan elvan kınalım
Dedim bayram mıdır söyledi yok yok
Dedim ne gülersin dedi nazımdır
Dedim kaşım mıdır dedi gözümdür
Dedim ay mı doğdu dedi yüzümdür
Dedim ver öpeyim söyledi yok yok
Dedim aydınlık mı var dedi aynımda
Dedim günahım çok dedi gönlümde
Dedim mehtap nedir dedi koynumda
Dedim ki göreyim dedi yok yok
Dedim vatanın mı dedi ilimdir
Dedim bülbülmü dedi gülümdür
Dedim Nesimi Şah dedi kulumdur
Dedim satar mısın söyledi yok yok
<end>

<start>
alper’den 700 lira borç aldım bugün
israil devleti gömülsün diye karanlıklara! 
çünkü eğer borcu varsa bir mazlumun
başka bir mazluma
bir mazluma
mazlum…
sevgilim
tam buraya uygun bir ayet bulamıyorum.
oysa ne çok ayet vardı 90’larda…
baktığımız her yerde ayrı bir allah
gördüğümüz her peygamber yeni bir mağara.
insan olmak bizatihi sansasyoneldir.
diline döktüğüm dilleri hatırlasana…
alper bana 700 lira borç verdi bugün
israil kaç mermi yapabilir bu parayla? 
tarık ali’nin muhammed ikbal için söyledikleri doğru mu? 
frengiden öldü diyor lahor pavyonlarında.
işte 90’larda böyle şeyler düşündük biz sevgilim
düşündük şiir yazınca temizlenir ülkemiz.
şimdi ikbal cennette, tarık ali ingiliz
merminin de biliyorsun, bini bir para
ve diyelim ki humeyni’yi de seviyorum jack daniel’ı da
diyelim ki ev kirasından muaftır bütün şehir
diyelim ki zalimler de centilmen olabilirler…
bana duyduğun sevgiyi azımsasana! 
lira bana alper borç bugün verdi 700.
hemen iki paket malbora, biraz mızrak, biraz kuz.
bilhassa ecnebi reyonundan seçtim bunları sevgilim
fosforun pişirdiği çocuklarda bulunsun tuzumuz.
ah evet biliyorum demode lakırdılar bunlar
demode irrasyonalizm, antikapitalizm demode.
dünya kocaman bir köy, en iyi sigara malbora
araplar arkadan vururlar, meşru bir ülke israil.
eğer bir gemi dolusu hayvan
haksız yere böğürüyorsa
ölen her zaman suçludur ne yapabilir ki katil? 
biliyorsun zalimin dediği olur ortadoğu’da
dur küfretme. zalimler de allah’a dahil!
söylemiş miydim alper’in bana borç verdiğini? 
mızrak aldım, çok arabesk, fazla anakronik.
kuz desen; alnım açık, dolaşmam kuytularda.
belki de lirayı kapar kapmaz 700
yüzümü dönmeliydim olduğu gibi batıya.
bir bakmışım karşıdan tarık ali geliyor
hey bayım; şu var ya; şu koca london bridge…
90’larda espriler hep böyleydi sevgilim
çok açık göstermeci, nobran, edepsiz ve kitsch! 
90’larda zalimler biraz racon bilirdi.
karıları çocukları köpekleri olurdu.
yalnız kalan bir zalim allah’ı düşünürdü
dur gevşeme. zulüm, allah’tan hariç! 
ah o gemide ben de olsaydım eğer
mızrağı sallardım aştot’a kadar
belki gider çirkin bir faşiste değer
belki de bir masumun tam kafasına.
ama savaş böyleymiş bazen siviller
ölebilirlermiş devlet uğruna.
90’lar bitti artık onlar var ve hey
siz devlete inanan bütün reziller
cehennemde karşıma çıktığınızda
öyle bir yumruk patlatacağım ki tam burnunuza
hayatınız gazze şeridi gibi geçerken gözünüzden
anlayacaksınız allah ne demek
ahlak ne demek
ve rüya…
bu sözlerimi cennet ehline aynen ilet sevgilim:
devletin bekasının da allah belasını versin
malboranın da!
<end>

<start>
Sen beni öpersen belki de ben Fransız olurum
Şehre inerim bir sinema yağmura çalar
Otomobil icad olunur, Zarifoğlu ölür
Dünyadaki tüm zenciler kırk yaşından büyüktür.
-Senegalliler dahil değil
Sen beni öpersen belki de bulvarlar iltihablanır
Çağdaş coğrafyalarda üretir cesetlerini siyaset bilimi
O vakit bir sufiyi darplarla gebertebilirsin
Hayat bir yanıyla güzeldir canım, sen de güzelsin
-Yoksa seni rahatsız mı ettim?
Sen beni öpersen belki de aşkımız pratik karşılık bulur
Ne ikna edici bir intihar girişimidir şimdi göz göze gelmek
Elbette ata binmek gibidir seni sevmek sevgilim
Elbette gayet rasyoneldir attan atlamak
-Freud diye bir şey yoktur.
Sen beni öpersen belki de ben gangsterleşirim
Belki de şair olurum seni de aldırırım yanıma
Bilesin; göğsümde hangi yöne açmış tek gülsün
Yani ya bu eller öpülür, ya sen öldürülürsün.
-Haydi iç de çay koyayım.
<end>

<start>
ben sana düzenli olarak telefon ediyorum.
adlı bir cengaver olarak telefon ediyorum.
hakiki cinayetler işleniyor görüyorum.
isa görüyor, şeyhim görüyor, ben görüyorum.
ben sana düzenli olarak telefon ediyorum.
yüzyıl şilisinden bir jazz javulcusu inliyor tam arlarımda
hiç durmadan kentli mağlup kıyasıya mağrur ve mor
bir çocuğum şimdi pişman olmak için
birbiriylebağlantılıyüzbinlerceyılım var.
seni sevmem
bu savaşı
kesintiye uğratmaz
ama ordan bakma! 
bu, werther`in
leş kanını
gül kılar.
birleşmemiz radikal olacak ben kan vereceğim
otobüsler olacak, trenler, bütün öldürülmüş cumhuriyet şehirleri
saçlarım uzun olacak, bıyıklar, gözlükler, gideceğim
çığlıklarla düzülmüştür aşk şiirleri.
gideceğim en eski öykümde devlet denen şirk yazacağım
göz bebeklerimde kent gördükçe kırılan gıçlar,
ve bir dizeyi haklar gibi terli ellerim
bu çağın açısını dik tutacaklar.
bana bir öpücük verin yoksa galip döneceğim
ufka bir bakın ordum akıp gidecek
elimde çözülecek makina ve cinayet
marşlar yazıp halkımla söyleyeceğim yoksa.
inanmışım kaybetmek esrarıdır olmanın
çıldırmış bir vaşak gibi kaybediyorum.
ipimden kurtulmuşum kaybediyorum.
birleşmiyor ellerimiz haykırıyor trapez
tanklar tank olup geçiyor üstümüzden
helvetius haklı, devlet şaşkın, piyanist kara
memleket sana rağmen ket vururken yarama
şu çıplak çocuk şu büyük türk şairi ben
-ve emir 'kun' diyor; doğuruluyorum-
'bu ülke'den daha bıçkın tamlama bilmiyorum.
bana bir öpücük verin yoksa şair öleceğim
ilk dildar tohum ekecek sözüme yoksa
ve bir dizenin tan yerini ağartamsıysa
ellerini tutarım ki kudurtucudur.ellerin
bunun için gözlerinin meryem hali sevgilim
gözlerinin meryem hali gerçek yurdumdur
ki zuhrettiğinde ilk formuyla isa yeniden
ağlıyorum, ağlıyorum, ağlıyorumdur.
ben bu çağdan bir kere de şerefimle geçeceğim
lazım gelen gülleri göğsüme gömerek
birleşmemiz radikal olacak ben kan vereceğim
bunu daha çok küçükken bir film de görmüştüm!
ah laikse aşkımız biter elbet bir kış baharyaz günü
gözlerin uçurumlar kaydeder avuçlarıma
bir çınar gövdesini bir hamle daha yarar
üç içbükey komodin silah çeker vurulur
sen gidersin, denklem düşer, ben aşk olduğumu ağlarım
bir kelebek konduğu yerde bir mayın olduğunu anlar.
beynime düşer infilak eder
ben dünyaya karşı durmak ile meşhurum
olma. yokluğun bulunmaman bedenime lacivert lavlar akıtır.
nasıl çekip gitmiş bir şaman
çekip gitmiş, bir şaman değilse en çok
benim gibi sonsuz bir at
hiç koşmuyorken de attır.
biliyorum lir sızmıyor şakaklarımdan
ve yüzümde şeyh çıldırtan yarıklar da yok
annem beni hep çok sevdi, kız gördüm mü ağlıyorum
modern bir alışkanlıktır ölmek, seni doğasıya seviyorum
yeniden dünyaya gelsem yeniden seni severim
ben sana düzenli olarak telefon ediyorum.
adlı bir cengaver olarak telefon ediyorum
hakiki cinayetler işleniyor görüyorum
isa görüyor şeyhim görüyor ben görüyorum
ben sana düzenli olarak telefon ediyorum
mıknatıssız bir pusula olarak
<end>

<start>
rabbim şimdi bir polisi tutuklar gibi
değişik bir hayvan tıkanıyor göğüslerimde
menşei cam çocukların haysiyetiyle
pasiflora anlamında tiren koşayım
koşayım filmlerin adı bu olsun
şehre laciverd bir ceket gibi yakışsın yağmur
rabbim gör rabbim duy rabbim bağışla
rabbim kızın annesi bankada memur
sol yanlarım cumartesi küle çalışsın
mason teşkilatlara çapsın bisiklet
titreyeyim muştalara sapayım kopkor
rabbim kız okula geliyor, yaşasın cumhuriyet!
işte yeniden gür bir kapsül sürçsün eşikte
al sakallı bir kelebek başlasın bitsin
bu kestiğim sn kardeşim surları kesin
hayır judas düğünüme gelmeyeceksin!
semerkandı denetleyen bir dedektif mor
yar göğsüne salmadığım şu pürüz sicim
sakis dahi peşindedir bir kur’an’ım vor
eh onu da siyah kotumla giyeyim rabbim!
rabbim o tarz bir tiyatro gelsin bu şehre
haddinden fazla mermi küvezden seksin
rabbim rabbim ben de sordum sarı çiçeğe
ah beni de şu direğe bağlayın gitsin!
işteşimdi kör bir masat yorumluyorum
ham meçlere seyrediyor gözbebeklerim
öğrettiğin trenlerle baştan çıkayım
lübabeyim lübabesin lübabe rabbim!
<end>

<start>
üst üste sigaralar içtim, çok güzel kızlar geçti, biralar...
paris, günlerden 2 ramazan, bir mehmet efe
neden hiç durmadan saatlerine bakar bu ihtiyarlar
aslan neden haramdır, ne diyor mutezile?
ezan okunurken teybin kapatılmasına bazen inandım
inandım bir insanın başka bir insanı doğurmasına...
sinema çıkışları ah süperleştirmesin seni
kırılan kalbine kâfi bir tatlı baretta.
muaviye'yi yaratan allah'a inandığıma da inandım
duman oldu gençliğim lâkin hazmettim bunu
katil polis çölü kana buladığında
azmettim, haktır atın asfalta vurduğu..
bazarov inancıyla çektim iskarpinleri kotun altına
çok paslı filmler çektim dişlerim kamaşmadan
allah varsa devlet şirktir, duyan safına çekilsin
-paris bu yaz çok sıcak öf-
çekilmiyor başbakan..."
<end>

<start>
resulullah süper bir insandı, ben o kadar değilim,
resulullah yolda ebu bekir’i görse ‘es selamu aleyküm ya sıddık’ derdi,
ben yolda ebu bekir’i görsem tanımam.
resulullah asla yalan söylemezdi; ben annem ölürken hiç ağlamadım.
ben annem ölürken çok ağladım çünkü annem
gırtlağından hırıltılar çıkarırken nasıl terliyordu, görmeliydiniz.
resulullah azrail’i yolda görse tanırdı; 
ben azrail’i annemin yanında görseydim ona bir çift lafım olurdu,
derdim ki şimdi yani af edersin ama o sıktığın annemin gırtlağı.
resulullah olsa ona bunları söylesem o bana gülümserdi; 
o bana gülümserdi ben ona derdim ki, anam babam yoluna feda olsun ey allah’ın resulü; fakat şu koca melek, annemin gırtlağını sıkıyor, bir şeyler yapamaz mıyız?
resulullah orada olsaydı annemin elini tutardı derdi ki ‘kızım ha gayret! ’; 
ben orada olsaydım annemin elini tutardım ve derdim ki ‘anneciğim ölmesen…’
ben oradaydım annemin elini tuttum ve dedim ki ‘anneciğim seni ben…’; 
annem döndü bana bir baktı o bakışı görmeliydiniz
resulullah o bakışı görseydi merhametten ağlardı; 
ben o bakışı gördüm haşyetten bayılacaktım ama annem elimden tuttu.
ne tuhaf, anneler ölürken bile çocuklarının
anneler ölürken bile çocuklarının ellerini bırakmıyor ne tuhaf…
resulullah çok şanslı bir insan
annesi öldüğünde o küçücüktü; 
benim annem öldüğünde ben küçücük değildim,
zaten şanslı birisi de değilimdir, filmlerim iş yapmaz.
annem daha yeni öldü fazla uzaklaşmış olamaz!
olamaz dedim annem son nefesini alıp da vermeyince
verse de ben alsam onu, içim ferahlasa, siz de görseniz
resulullah tutsa annemin elinden birlikte geçseler çölü
nasıl olsa resulullah da ölü annem de ölü.
<end>

<start>
bazen çok korkuyorum.
ama bu; aslanlarımı açıklamama engel olmuyor
çünkü fena halde yaraşıyor birbirine gece ve balta
ve anneciğim derdi vardı neyin altına giysen olur bir siyah pantolonum şimdi gibi ay! 
tekhnem dolu müfsidle! 
bu da caddelerden derviş dervişegelmeme mâni değildir
yolları ay bastı mı lambalara koşuyorum ya, bundan
bunun için kent nesnesi o bıçakla bakunin'di deştiğim
ki ben devletin taş kestiğini en baştan bilirdim
isa'yı polise doğru
lttuğum zaman.
ellerini el olarak tutmak istiyor ellerim
de ki bunun kaburgamdaki kiliseyle ilgisi yok değildir
zaten en az on iki kişiden biri haindir
ama gözlerimi öyle yırtma annem ilkokul öğretmeniydi benim!
sokaklara çıkıyorum sonra kedilerden görüyorum
gazinolardan
inanmazsın bir taşra kurmuşlar aynı bize bakıyor
bir yanım asaf halet söylüyor diğer yanım fabrika
bir şiiri birkaç kalemle yazmak lazımdır geliyor bana
bugün yepyeni bir imparatorluk öğreniyorum
ekmeğin ağırlığından da yeni bir imparatorluk
örneğin gül dönüyor bir beygiri tasfiye ediyor şair
arabca akdeniz diyor ben
aynadan dönüyorum ayna
benden dönmüyor.
çok sihirli bir kabri söndürüyorum
bir havari morfin gibi anne söylüyor
ağlıyorum bak bir çocuk bak bir çocuk bak
bak bir çocuk çok kötü bir gömlek kuruyor.
belki de yangın çıksa ve ikna edilmiş olurum
torbamı topluyorum ve annem şarkı dinlemiş olur
korkuyorum çobanım yok metal nazlı pim aktif
çözmüyorum çözersem kın fena halde kalınlaşıyor.
manchesterden geliyorlar ve liverpooldan geldiler
birazdan padişah mı öldürecekler dedim
bir milyon kadardılar ah atları vardı
artık seni bir çiçek yerine kopartmak
istiyorum sevgilim.
işte sahneden indim ve öpüyorum ağzından
annem meç yaptırmazsa iftara geç gelir haz
ey sıkıntının sevdiğim aritmetiği
söyle banabana söyle; bir kere daha kabz?
inanmışım kaybetmek esrarıdır esrarın
çıldırmış bir vaşak gibi kaybediyorum
ipimden kurtulmuşum kaybediyorum
birleşmiyor ellerimiz haykırıyor trapez
tanklar tank olup geçiyor üstümüzden
helvetius haklı devlet şaşkın piyanist kara
memleket sana rağmen ket vururken yarama
şu çıplak çocuk şu tüyük bürk şairi ben
-ve emir ‘kun’ diyor, doğruluyorum-
bu ülke'den daha bıçkın tamlama bilmiyorum.
ayakkabılarını kapımın önünde görmeyi istiyorum! 
çünkü bu,
seni seviyorum içine nal salmak demektir.
ve hareketinin bana durduğunu akla uydurur.
oysa seni sevmem toplumu meşru kılar
ve gitmen beni dile indirger sevgilim.
zaten kırılmış bir kızsın şimdi dövülmüş bir av
yanmış ırmaklar öneriyorsun toy bedenine
kavmin yanlış tufanlardan geçip duruyor
gözlerime baka baka ağlayıp aşk diyorsun
bir tekkenin ortasına sirk treni devriliyor.
ki hala çocuk övmeye duruyorsam bu
'şehrin en uzak yerinden gelen o'nunla
ve izmit'le ve fargo'yla ve horasan'la
ve hafıs'ın beni eve götürdüğü kınla ilgili bir matkabı
girdiği çene kemiğiyle birlikte söküp
şu karşıki düğün salonuna ilave edemememdendir.
yoksa lar ve ortaokul öğretmenleri giremesinler diye
babam ve bilhassa dedem
mahallemize yeterinde toplu polis gönderilmesi konusunda
gerekli telefonları etmiş durumdalar sevgilim!
ama yine de sırf sen sürdürebil diye ayın alnında melekçe
ve şüpheye düşmeden kelebek besleyebilsin diye bir padişah açıkça
benim alıp kını
öte yana geçmem gerektir
içinden memleketi çekeyim diye.
hem düşünsene; 
bu bizi nasıl imparatorlaştırır! 
yoo, hayır! omzunu açma. omzun ideoloji taşır.
ve fakat 'dil'e rağmen bütün bunlar sevgilim
ayaklarına beyaz çoraplar giydirmek istemediğim anlamına gelmeyebilir.
çünkü bak süleyman bu sayfadan henüz geçmiş gibi gül lekesi
ve apaçık kudüsmüş bir zebrayım ben uzun menzilli şiirlere şikar! 
elbet bir gün batar, kuşlar döner, çarmıh baştan düzenlenir
ve bana tertemiz eller verir cezayirli o tüccar.
o vakit sana bakıyorum kadar büyür akdeniz
cumhuriyetin tersinden tertib ettiği çarşılar gibi
sonra uzun süre bir takibediliyormuşum hissi…
siz hiç yahudi bir minibüs şöförü düşlediniz mi?
<end>

<start>
duvarın üzerinde şaşırıyorum
rüzgâr eserse düşebilirim.
tutunuyorum; bomba patlak
savaş başlıyor, tutunuyorum
duvarın üzerinde.
daha küçük bir prensken 
annemle prenses anlatırdık.
ben denize bakardım, annem ağlıyor
babam cephede düşman, düşmemiş
bir şövalye geziniyor atı var kır
annemin içinde kadınlar ağlar
duvarlar varlar.
ben tekrar pencereye çıkınca
bütün kuşlar havaya gidiyor
namazlarımı çok aksatıyorum.
<end>

<start>
Gidiyorum bu
Bir kaplanın işlek kısımlarını çok yüksek seviyede
tahlil de eder.
Oksijen körükten ayrı tutulur padişah
Yüzüğündeki zehri hatırlar
Anne çöker iş gücü
Tartışmasız mescid kor.Ah aşk! 
Bir topluluğun fotograf çekildikten sonra
Dağıldığı
An.
<end>

<start>
düşerler ve onları hep zehra toplar
bir tayın üzerinden çok zaman geçer
vakit çalar ay yarılır zenciler biter
beni zehra bilinciyle bir tiren yoklar
babam girer laborant kendini toplar
zehra babamı toplamaz balonlar zehra
kardeşleri kedilerden mordur oteller
bekler kuşlar, ölürlerse yere düşerler
yere düşerler ve onları hep zehra toplar
bronş patlar kardeşim bir, dağılır lise
annem yokken bizim evi zenciler sağlar
elimden bir elmadır düşer yerlere
yerlere bir elmadır elimden düşer
kuşlar hep ölürlerse elmalar düşer
elma yerde onları hep zehra toplar
elma yerde onları hep zehra toplar
elma yerde onları hep zehra toplar
<end>

<start>
Dehşet bir cisim elendi korktum! 
Bir karanfile tutundu teyzem kapıdan çıkıyor 
Ben giriyorum çok pisim gidiyorum 
Gömleğim de pis,gömleğim de pis 
Bekir niye sustun alnımda
Hiç kurşun yok diye mi? 
Hamza'ya kan sattım diye mi sarardın ismet? 
Halbuki kırdığım aynadan kum fışkırınca 
Al bu ipi sen çek,bu ipi sen çek! 
Eflatun!
Ayaklarını denize sokman yeterdi. 
Sıcaklar basardı eve arkasından girerdim. 
Kapıda durdurup kafamı ağlardım. 
Annemin sırtı,perde 
Saçlarımda pis 
Bacaklarımda dehamı tamamlayan but.
<end>

<start>
sen beni öpersen belki de ben fransız olurum
şehre inerim bir sinema yağmura çalar
otomobil icad olunur, zarifoğlu ölür
dünyadaki tüm zenciler kırk yaşından büyüktür.
-senegalliler dahil değil
sen beni öpersen belki de bulvarlar iltihablanır
çağdaş coğrafyalarda üretir cesetlerini siyaset bilimi
o vakit bir sufiyi darplarla gebertebilirsin
hayat bir yanıyla güzeldir canım, sen de güzelsin
-yoksa seni rahatsız mı ettim?
sen beni öpersen belki de aşkımız pratik karşılık bulur
ne ikna edici bir intihar girişimidir şimdi göz göze gelmek
elbette ata binmek gibidir seni sevmek sevgilim
elbette gayet rasyoneldir attan atlamak
-freud diye bir şey yoktur.
sen beni öpersen belki de ben gangsterleşirim
belki de şair olurum seni de aldırırım yanıma
bilesin; göğsümde hangi yöne açmış tek gülsün
yani ya bu eller öpülür, ya sen öldürülürsün.
-haydi iç de çay koyayım.
<end>

<start>
've damarlarımda akan toprak 
Bir sırrı vaktinden önce saklayıvermişim 
Cümle coğrafya ve dahi dağları sıkıntı basmış. 
Ben artık sürekli hançerlenirim 
İki tiren öpüştü mü kondüktör yanar?
Ah sen bana bakma tiyatrolarımı taşra tertibler 
Benim anlattıklarımla biraz heterodoks kaçabilir sevgilim 
Yani hükmetsene aksine ki, bir bin yıl sırtımızda 
paklanmayacak 
Ve Allah'ın İsa isminde bir sevgilisi yok!
Evet bugünlerde biraz siyaset ehli çocuklar olduk 
Mesela bundan böyle senin adın Petrus olsun sevgilim 
Ki bir ağaca teşekkür etmek için davranıyorum da bazen 
Oluk oluk pantolonlar devriliyor kanatlarıma
Ve şimdi ben sevgilim 
Sana beyaz renginde çoraplar temizliyorum 
ağlayarak. 
Ve lal ve gül ve döl, ' ve damarlarımda akan toprak
Ve sonra eczama saplanan o tersinden lunapark 
O kült, o hırkalar
Ah nasıl da lezzetli asalar birikiyor kirpiklerimde 
Ve koopeatifler boyu gül koklayan beynelmilel Varakalar!
Gidişini başka türlü açıklıyamıyorum.
<end>

<start>
annemi özledim.özlemi anniyorum.anlıyorum zenit bana ne söylediydi,hatırlanamıyor.kurumlar ve kuramlar beni anneme üzüyor.bende şiir yazabilme kaabiliyeti varmış,öyle söylüyorlar.ne dediğimi bilmemek istiyorum.boş başıma dolaşmak istiyorum.sosyalleşmek istememek gibi bir hak tanınmak istendiriliyorduğum.sahipsizim.sonra sokokta dolaşırken her şeyi rasyonalize etmek durumunda kalıyorum.bazı kediler rasyonalize olmak istemiyorlar.annem rasyonel ne demek,ağlamıyor.kendimi bana bırakmak istiyorum.annemi özlediğim için kızlardan uzak duruyorum.kızlar bana yaklaşmakda zorluk çekiyorlar.köfteci de öyle.o da bana yaklaşmakda zorluk çekiyor.canım akşamları daha çok sıkılıyor.annem daha çok.akşamları hava siyah oluyor.havaya bakıyorum.hava bana bakıyor.bana salık verilecek sevgiliyi doğrudan reddetmek durumundayım.kızlar bana önem vermemek konusunda tutarlılar.köfteci de öyle.o da bana önem vermemek konusunda tutarlı.annemi özleyince,annem yok ya hani,bölece hayati'ye bakıp,hayati'ye bakıyorum işte.yani şey oluyor.hayati benim hayatımda etkili bir yere sahipmiş ben de hani hayati'ye bakıyorum ya,hah,işte hayati'nin yani şey.sonra dışarı bakınca bir küçük irrasyonel kedi görüyorum.kedi bana aç aç bakıyor.ben ona artık annemi özlediğim için konuşmakmak istemediğimi ancak rasyonel anne kedisiyle gidip korkunca istemediğim kitaplar okuyup anlamadığım annelere saygı duyuyorum.ataya saygı hamurumun içinde varmış.benim hamurum orda.annem beni sevip özler.ben de böylece peşinden gidemem.sonra annemi de rasyo...neyse...
<end>

<start>
sevmenin her türlüsünü bulduk buluşturduk. bir araya getirdik. kendimize kattık. sana arabi’nin aşk teorisi’ni ağlatmıştım bir gün. ikincisini daha bir senmiştin. durup durup anlamalarımı da kendine mal ediyordun. mülkiyet hoş birdi. beni mülkmüştün. gene mülksene.
<end>

<start>
hâlâ porsuk kenarında türer dumanım
al sevgilim anne ol bununla
kapılar gıcırdıyor öfkesi geriliyor kınımın
das kapital kadar incesin
görüyorum ellerini
vadide kurtlar annem ölüyör
mavi gökyüzü dürüyör
hala porsuk’ta
kaçıncı bu
dumansızdır tütünüm
yazdığım senaryolar anlatsın seni.
<end>

<start>
Bu sabah saat yedi buçukta uyandım.
Kahvaltımı ettim.
İse gittim.
Çalıştım.
Öğle tatilinde öğle yemeğimi yedim.
Çalıştım.
Saat on yedide günlük çalışma süremi tamamladım.
Eve geldim.
Kitap okudum.
Şiir kurdum.
Geldi uykum.
Biraz sonra uyuyacağım.
-m’ler yarım kafiye.
<end>

<start>
Kavmin yanlış tufanlardan geçip duruyor, gözlerime baka baka aşk diyorsun..
<end>

<start>
Kediler raflara düşüyor baba
Kabr üşüyor, damar paslı, koma lütufkâr
Ki tedbir dahi kemik ve mutlaka kar
Yağıyor, kitleniyor bana bir terzi.
Seviyorum çölde çana gerek yok, mersi.
Zift çözülmüş baba derim sıyrılıyor bu taşra
Çok aşık bir polis geçse, vakit daralsa
Ağlamayın kediler
Zina
Sîna
Si.
<end>

<start>
Bugün sokakta yürürken 
Bütün kızlar bana baktılar. 
Allah Allah 
Niye hep bana bakıyorlar ki diye düşündüm? 
Sonra da bugün meğer 
Murat'ın gömleğini giymişim.
<end>

<start>
Pek renkli kazaklar yağmurlu parklar 
Geniş otobüs yerleri alçak bina yapıları için!
Ey insanı ve elmayı aynı ipe dizen matematik 
Ey çocuğa sütü sıcak içiren anne 
Ve yerleştirip iki elimi toprağa yüksek hareketlerle 
Vücudumda uyum, alnımda tiner 
Ve şimdi senn adınla sevgilim büyük yeminler 
Vermemek 
Ve Allah'ı bir de anarken fotoğraf çektirmek için 
Bir zencinin kaburgasında yıkandığım tay!
Ah sütü memeye taşıyor damar 
Zıpkını göğsüne bastırıyor su 
Hiç mi çelişmiyor hiç mi allah'ım 
Geceyle hallaç 
Matbaayla toprak 
Merasimle tuğ?
<end>

<start>
Edebiyattan nefret ediyorum ama bu sana ne tür bir tabanca sağlar ki?
-maddeler halinde sayınız.-
1- Halamın artık ne zaman evleneceğimi sorduğunda, annemin yalan söylememek için kıvrılan dudağının köşesinde patlayan ilkokul
2- Otobüse beraber binen iki kişinin, eğer boş yer varsa yan yana oturmaya çalışması
3- Kedin için bir isim buluyorum zil
4- Sevgili şeyhim; 
Ben Allah’ı çok seviyorum.
Onu düşününce içim titriyor; elim- ayağım- soluğum, her şeyim kesiliyor.
Ama ona bir türlü açılamıyorum, ne yapmalıyım?
5- Annemle kız bakmaya gittik, ben beğenmedim.
6- Yaz olunca karıncalara basmamalıyız.
SAHTE DÜNYALAR
-oyun, I perde-
Akıllı Oğlan: Duydun mu lan, Talat Paşa masonmuş.
Zeki Oğlan: Yapma yaa! (Bir an durur)  Talat Paşa kim?
-PELTEK-
8- Burçak beni sevmiyor.
9- Burçak beni sevmiyor.
10- Burçak beni sevmiyor.
11-
<end>

<start>
I
Geceye koyuldum.
Yıldızları dürüp kaldırmışsın
Çözdüm indirdim
Aya gayri ihtiyari baktım, yıkanmış ağlıyordun
Mintanımı değiştirdim, gürze gül çaldım
Şems derlerdi inanmazdım
Sen kın dedin, inandım
II
Yol sürüyor.
Geceyi felç eden sessizliği yaka cebimden söküyor
Ve ayaklarıma ilave ediyorum
Sanki akdeniz benim oğlum değil
Künye kayıp
Fünye çekili
Gönyeyi kaptırdığım çingeneyse
Çoktan Buhara'yı yakmış olmalı
Ki bu, lüzumundan fazla para harcıyoruz demektir.
III
İşi bıraktım
Artık aynaya da bakmıyorum
Çünkü
İlan etmek; 
Seccadeyi aynı anda kendi gırtlağına da uygulamaktır.
IV
Seni seviyorum.
<end>

<start>
sevmenin her türlüsünü bulduk buluşturduk. bir araya getirdik. kendimize kattık. sana arabi’nin aşk teorisi’ni ağlatmıştım bir gün. ikincisini daha bir senmiştin. durup durup anlamalarımı da kendine mal ediyordun. mülkiyet hoş birdi. beni mülkmüştün. gene mülksene.
<end>

<start>
“bu hayvanlar müslüman mı söylesene bebeğim
şu öküz müslüman mı bu sakallı sünepe? 
bir zalimin köpeği bak allah’ı zikrediyor
bak gazete ne yazıyor türklerinmiş türkiye”
yahudiler bombaları kucaklayıp bebeğim
düşlemiyor intiharlar, işlemiyor karakol
al götür bu yumruğu akşam çocuklar yerler
başbakan meşgul namaz
kılıyor ayol
bana kolpa malzemeden putlar yontma bebeğim
sezen aksu’dan mesela, kanarya’dan, tanrı’dan
allah’tan demiyorum çarpılmış gibi korkma
kork putların ellerinde patlamasından
…
“emmeyince sencileyin akmıyor bebeğim
kan ağzıma gürül gürül – alnımda süt dişleri…
seni öyle seviyorum ki condeleezza, bebeğim
ağzına veresim geliyor
ağzımdaki dişleri.”
<end>

<start>
ah! ben bundan sonra bir karı sevmek
başkasını sevmek*
-burçak’a evet
işte sen gülüyorsun
ve beni daha geniş bir salona almış oluyorlar
gözlerim dönüyor sevdadan, merkezden değil
tam beş milyon park oluyorum, mavzerler caba
defterime tartışmasız bir kuzu çiziyorum da!
şehri ispatlamaktan geliyorum heykeller hala bitmiş
bak ben sana ay aldım al ay aldım bak ben sana
hem fischer de sebt günü çekilmişti galiba
bir defterime kuzu tartışmasız çiziyorum da!
sana bir gülü olmamanın biyolojisinden soruyorum de ki:
‘sanmıyorum bu, bir beygirin metale meylettiğini bildirsin’
kalemi kurdelayla dersem babam annemi dövmesin
defterime çiziyorum bir kuzu tartışmasız da!
rimbaud okumuşuz gibi soluyor şurdaki tank bak
hiç sevişmediğimiz için doğruluyor matbaa
haydi gel şapkamızı türkiye’ye gömelim
defterime bir çiziyorum tartışmasız kuzu da!
<end>

<start>
belki inanmayacaksın ama ben bu şiiri ellerimle yazıyorum sevgilim
çünkü benim gömdüğüm kızlar ara sıra boğulur
ve laik aşk çarpık toplumlaştırır, doğurma ne olur
sirk deseler tek hırkam var, çatışmada bıraktım
şimdi gidip beckett okuyacağım, beni de seyret tanrım! 
öfkemi devletle bir toprağa gömüyorum
aklımsa çamura saplandı saplanacak
şems çeker çıkarır kitabı havuzdan; kuru
ertan, alsana şu tüfeği duvardan benim ellerim ıslak
<end>

<start>
Yağmur başladı sen dedim camlara koştum
Doğursan zulmümden çıldıracaktı deniz
Biz aynı hırkayı giyecektik Muhyiddin ağlayacaktı
Muhyiddin ağlayacaktı biz aynı hırkayı sırayla giyecektik biz
Meğer gül hemen çözülmezmiş hemen gül meğer
Yürürmüşüm ve parçalanmayabilirmiş avrat
Bana düğün salonlarından beri Rab patlat
Şu aynayı koynuma almazsam eğer
Anlamadığım çocukları balkonuma gömerim
Şeyh gardolaplarıysa ancak yağmur bildirir
Bir şemsiye sarıklaştırır at değil midir? 
Nizamülmülk, Gazâlî, Sabbah; koşsalar? ..
Kuş patladı, Allah vardır, bisiklet söylüyorum
Fotoğrafı Ve’l Asr ile açıkla derdi babam
Kuyulardır, derindir, içinde adam vardır
Yusuf bile düşmüştür aleyhisselam!
Ayın aydınlık yüzü gibi bir tiren dolu bacak
Ağlamak
Abdesti bozmaz mıydı be şeyhim? 
Gelmeyeydin yanlış planlanmış bir gömleği
Ta kendi kuzusuna verecek idim
Gidiyorsun ve gayet planlanmış bir kuzudan
Gömlek sökmek üzreyim
Ve nihayet göğe düşsem Bengitay işte
Annemi daha içeriden açıklayabilirim
Şol cinnete pasaj dersen sevgilim beni sıkma
Sevgilim beni sıkma ben
Okuma bilirim.
<end>

<start>
Annemi üzdüm
Böylece hep bana tirenler çarpsın
Çirkin olduğum için aynaya bakmazsam; 
Güzelim.
Aklıma yeni fikirler boca olunca
Bazen çok terliyorum, bazen ise kan! 
Yahya Kemal Madrid’teyken… -yeni öğrendim-
Maalesef seni çok özlüyorum ben!
Ah ki ayna gammazdır Mevlana Mesnevi
Teli kes! Teli kes! İngilizler burdadır.
Evraklarım tamamlanmış toprak muhteris
Devam ettiğin kiliseyle ilga olayım…
<end>

<start>
I.
Geceye koyuldum.
Yıldızları dürüp kaldırmışsın
Çözdüm indirdim
Aya gayri ihtiyari baktım, yıkanmış ağlıyordun
Mintanımı değiştirdim, gürze gül çaldım
Şems derlerdi inanmazdım
Sen kın dedin, inandım
II.
Yol sürüyor.
Geceyi felç eden sessizliği yaka cebimden söküyor
Ve ayaklarıma ilave ediyorum
Sanki akdeniz benim oğlum değil
Künye kayıp
Fünye çekili
Gönyeyi kaptırdığım çingeneyse
Çoktan Buhara’yı yakmış olmalı
Ki bu, lüzumundan fazla para harcıyoruz demektir.
III.
İşi bıraktım
Artık aynaya da bakmıyorum
Çünkü
İlan etmek; 
Seccadeyi aynı anda kendi gırtlağına da uygulamaktır.
IV.
Seni seviyorum.
<end>

<start>
Geliyor üstümüze bir yakup titremesi
değişimin belirtisi şapkanın ironisi
Kutlu öğleüstü ve akşam üstü
özellikle şimdi akşam üstü
Hiç eskimiyor ortadoğuda zaman
çünkü en verimli bir alçı
Dinç vakur sade genç elleri
belirledi açıkça kutsal kitapta bütün kelimeleri
Sözü alıp bindi sağlam at gibi üstüne
ömrümüzün orağı gamı alıp kırdı
Ölümse sabırlı bir hüma kuşu
hannâne direği ölçüledi varoluşu
Denizi bir solukta içtim de
tuz ve toprak kaldı geride
İştahlıyım bağımsızlığa savaşa özgürlüğe
bu ilkeler her ülkede girecek yürürlüğe
Konuşma sırası geldi mi bana anne
ortadoğu çocuğu değil miyim anne
düşünüyorum o halde savaşacağım anne
Damarlarım uzadı
ak bir kımıltı kapladı petrol damarlarını
ülkem boru
Savaş benim arkadaşım anne
durmadan mukavemet anıtları dikiyoruz her
santimetre karesine ortadoğunun
Bölünemez ortadoğu
sınır
taşlarıyla
Çoğuz
biz
anne
Çevremde
muştu dağıtan
kesiksiz artan
her çocuk
bir komutan
Parmaklarımız kabardı bir geyik karnı oluverdi
ileride görüyoruz putu kıran ibrahimi
bizi yanına çağıran ibrahimi
Bizi özgür eden
putu kıran özgür eden
hep o ateşte yanmayan güçlü ibrahim
Çoğaldılar
birbirlerine destek olup
daha çoğaldılar
O
sesin
yankısını
betondan sağlam
bastırdılar göğüslerine
yeni bir eylem yüklediler
kelimelerine bile
/gözlerin şiirin ekmeği gibi
geliyor eylemin bitiştiğinde
ey sevdanın has buğdayı/
Damladı yere
bir damla yağmur
bir damla eylem
bir damla yağmur
bir damla eylem
III-A
ahbes a commencé de nouveau à s’enfoncer
dans une fonderie en pierre de l’absurdité
pendant cette année et bien cet été
notamment dans les universités
profondément
rapidement
absolument
et voilà
un crime et chàtiment
– idole se trouver devant vérité
– bien sür impossibilité
III-B
Yani içinde tarihin dolaşıyor bir sarı kedi
yani bir batı kedisi
Kafka dağı ve kamünün sisif efsanesi
önemli değil aşılacak kaf dağı unutma bu sesi
Ve bağdat ve kufe ve trablusgarp ve ürdün
daha dün biraz erzurum biraz maraş biraz istanbul
Kutlu bir el bağlamıştı kentleri birbirine
evreni kaplayan bir iple
Bir sara çarpmışlığı bulaştıysa da
cinler oturup beş taş oynadıysa da
Evreni bir ev yapan bir düşüncenin
çevresinde toplandılar ortadoğu oğulları
Deniz kabardı ve silindi soluğu önünde yiğidin
dağlar geriye geriye çekildi soluğu önünde yiğidin
Değişti at mitralyöze sokaklarında ortadoğunun
ve deve her eve sevinç taşıdı durmadan onurla
Zekâtla hac önderliğinde namazın
başlattılar eylemini çağımızın
Bir mutlu akımla aydınlattılar evleri
parmaklarım sürekli yeni bir devrimi getiriyor
Soluğumuz şandır
güneş devrimci soluğundan daha sıcak değil
Tüm yasalarda yazılı varoluş ayetleri
görüyorum iki bin yıl öncesiyle iki bin yıl sonrasını
Duydum çalışanın kıvançlı sağlam
inançlı yürek sesini toprakta
<end>

<start>
Suyu temizliyor ayakların /gerçek mi gerçek/ 
savaş pilotu exupery'nin 
parmaklarının suya dokunuşudur 
çoğalan ibrahimlerle 
bir gelecek vakit habercisi 
yeniden çizdi kenti
- buruşmuş çocuk balonları 
gibi kaldırıldı 
kentin 
putları 
ve 
eski fotoğrafları -
bir şölen 
kelimelerde
inanınca duanın gücü artar 
tutsaklık eridi 
bir akımdır geçen yüreğimden 
en uzaktaki bir müslümanın yüreğine
/varoluş sevmenin ekonomisi/ 
baktığın yerlerde gölge 
rahman rahim 
bir kutsal gölge
vakur dinç 
bir devrimden 
iyi anlarım 
- benim işim 
devrim 
yapmak
bir güzel geyik gibi 
özü tarihin 
anlamı yaşamanın -her savaşçının- 
bir muştu büyütüyorum yüreğimde 
bileklerimizin gücüne doğru işleyen 
bir asya direnci 
afrika siyah inci 
en çok şimdi anlıyoruz ömer'i ali'yi hasan'ı ve osman'ı 
/keskin nişancı 
olarak 
ilerliyoruz/
ey öbürsü günleri bekleyen çocuklar 
- işçi asker 
kutsal 
/alınteri kitabımın ilk cümlesi/ 
burjuva ayağa kalk 
güneyde kuzeyde doğuda batıda 
yargılıyorum seni
şan soluyan şan alan genç yürekler 
ey kardeşler 
gören gözlere ortalık ışımıştır
(mayıs1970)
<end>

<start>
Bu kadar ayak
Yürür Devrimde
<end>

<start>
Güz suları bizim şehrin önünden akar
Kış savunması
Bizim şehir üs öbür şehirlere
Dakka şimdi bir doğu kamerası
Ölümü çeken
Geleceği parmakların bir bir gösterdi
Yeşil bir harmani dizlerinde
Çek denizi aradan
And anıtları koy
Eski çağ taşlarının üstüne
Yeni çağ silahları üstüne
Eylem öğlesi
Gül kurularını birbirine bağladık
Ekmeğimize bulaşan çağın hakkını
Kitabı açarak
Yonttuk
Soluğunda gül kokusu
Okunan ve bitmeyen bir sayfa
Gibi
Beni çeker bir girişime
Daha dinç ötede
Gerçekte olduğundan daha parlak
Yeresel
Otuzüç katlı bir yapı gibi
Damarlarımızda dolaşan kan gibi
Hamid çizgisi
At ipi atladı
Kitap soluyan atlar
Çocuk atı çağırdı
At çocuğu tanıdı
Denizi çek annemin başörtüsüyle ey sevgili
At geçer o zaman denizi
Bilirsiniz ormanlarla sonsuz bir at gelir
Görmüşsünüzdür çocukların rüyalarında da gelir
Biner ona
Sünnetçi
Cezayir’e atlarla gidilirdi
Babam atla bağa gelirdi
Yeni Ali
Paris’i atla dolaşacak
İyi binen ata
Bir solukta geçer Hazer’i
Yavaş yavaş ingiliz
Tuzağına düşer at süren yiğitlerin
III
Tûr Dağını yaşa
Ki bilesin nerde Kudüs
Ben Kudüs’ü kol saatı gibi taşıyorum
Ayarlanmadan Kudüs’e
Boşuna vakit geçirirsin
Buz tutar
Gözün görmez olur
Gel
Anne ol
Çünkü anne
Bir çocuktan bir Kudüs yapar
Adam baba olunca
İçinde bir Kudüs canlanır
Yürü kardeşim
Ayaklarına bir Kudüs gücü gelsin
(Ocak 1972)
Narin bir üzüm anne yüreği
ağlaması çocuğun
çöl tülbent üstünde
sarar onunla anne yüreğini
Çocuk harita
anne çocuğun gözleriyle bakar
uyur çocuk
anne bekçi daim
Sokaklar dar mı
boğulur anne
bu atlar
geniş alan isterler
Çocuk koşar
ardından K da
insanın yüreğinde bir parça Kudüs vardır yani K
anne şimdi eline aldığı yüreğini yerine bırakır
Irmak yatağıdır
çocukların cepleri
bilmeyiz bütün ırmaklar sabahları 
akşamları çocuk ceplerindedir
Erişince kelime beyi
çocuğun etine
pamuk gibi yumuşak olur o dağ
anneler her yerde o dağı ararlar
Dener çocuk
öndeki çocuk boynu mitralyözdür
toz kalktı mı ayaklardan
Alttaki çocukla birlikte ikisi de attır
Doğudan mı batıdan mı
yürüyen bir çocuk göreceğiz Kudüse
ben çok önce çıktım doğu’dan
anneler her yerde ararlar beni
Çocuk akdeniz görmüş
her ülkede bulunan
bir
K’dır
Büyüyor elinde bomba
bombanın gerçeği yumuk çocuk eli
ama çocuk
aykırı görülür ölüme
Ölüm de yasadır
artar K
annelere sunu günaydın
çocuk önder
(Kasım 1973)
Mavi ışın dolanır anne gömleğinde
bal arısı deniz suyu
tayfı çocukların
gözetir kudüsleri
Kar yağmaz uçar anne gözlerinden
anne eli ovadır
oynayınca çocuk
daha genişler
Kudüse şiir gömlek dikişi annenin
gösterir yönümüzü iğneden çıkan ipliğin konumu
kare ya dikdörtgen
annenin çocuk yanağındaki izi
Düşününce anne
kudüsler yakınlaşır
bir tanrı tanımazın elinde de
kudüs haritası bakar kudüs yaklaşımıyla
Kelime anne dişleri
kiminde otuz iki kiminde otuz üç kelime
çocuk bu kelimeleri
öğrenerek yaş alır
Tapınakla yürek arasında en canlı ilişki
yüreğimiz sıkışınca
anladık
el aksa’dan bir taş düşürülmüştür
İnsan
soyaçekim
göğe yansır umudu
baktıkça aynada
Ve çocuk gülünce
ışır el aksa
el aksa bilir ki
çocuk koyacak o taşı
Ki biraz kirazdır ki biraz silâhtır
çocukların
gözleri
parmakları
Getirince baba
kudüsü özümleyen ekmeği
yeniler anne andını
kirazın ve silâhın üstüne
Deniz kabartısıyla
aynı andadır anne andı ve çocuk solunumu
bilir baba
toprağı süren makinanın hüzünle kudüsü söylediğini
Ağıt yakışmaz
şiire ve çocuk yüzlerine
ki çocuk yüzleridir getirir bizlere
gereğini bağımsızlığın
İlerler zaman
kudüs koşusunda
ancak anlar
çocukların daim önde olduklarını
(Şubat 1974)
<end>

<start>
Arkadaş kıl tartan terazi misin
Artıyor katsayısı direnişin
<end>

<start>
I
Dağ yürür bir yerinde
çıkar üstüne dağın
bu çelik çağında
ata iyi binin
Kalbinde bir gül bu atın
Ceyhan sızar gibi gözlerinden
düş gören at
bellidir gözlerinden
Ses yüklediler
varacağı üs Kudüs
titretir güney yeli
bir dal buğdayı
Alın bu atı denize atın
geçer denizden de
bakıyor özenle
sayfalarına kitabın
İnsan saçı yelesi
yürüyen bir fabrika
tüylerinde oyun
roman şiir
(Temmuz 1975)
Boynunda kan torbası
geçer balkonlardan
koşuşuruz pencerelere
şimdi başka balkonlarda
Sözleri uzun
kolay mı anlaşılması
düşer burnundan
bir kaç kurşun
Ayaklarında nal
kırmızı
şaraba batmış
silindir şapka
Yapışır kızlar
cidarlarına
duruyor bürolarda
her görevli atın üstünde
Lik lik gidiyor
ne yaman
serperek ardından
dizeleri
(Ağustos 1975)
III
Büyür yumak
gözlerim açıksa
uzayda ayaklarım
gülyağına bulandı
Az da olsa
duyarım
acısını
toprağın
Yapsanız daha
büyük bomba
sığar kalbime
gömersiniz ölülerinizi
Başımı sallarım
ya giderken
bir Kudüsteyim
bir İstanbul’da
Avrupa
şey gibi
eskir de
gülerim
Soluğum bekler
gece pastanede
düşünen
gerillayı
Bir gün konuşacağıma
tanık
tutuyorum
ayı
Sırtıma
alarak
Asyayı
Afrikayı
(Eylül 1975)
<end>

<start>
Yaa kaç omurga çöktü
Direniş tuttu seni
<end>

<start>
Tüm çocuklar gözyaşı
Akıp dururlar sana
<end>

<start>
Katışıksız boyun kal_
dı mı ki mi dedin de
<end>

<start>
Yaşama cesaretimi artıran
Ağır acı oturuşunuz vardı
<end>

<start>
Yokyere akşam mı çöktü ne
Durup durup baktı eline
<end>

<start>
Ta kendisi diyor taa ordaki hayaline
Yaklaşmak istedikçe bir kaçıyor ki o da
<end>

<start>
Rüyalar hep renkli mi
Yapılıyor ki anne
<end>

<start>
Biryerlere yürüyor tek başına
Hiçolmazsa Sonsuzu kat yanına
<end>

<start>
Kılıcı kuşananı bekleyen attır
Cümleler dizildikçe dolan yakıttır
<end>

<start>
Asla sarsılmadan köklerine tutunuşu
Şandır bir destandır uçurumlarda yazılan
<end>

<start>
İliklerine işlemeli özsorgu ki
İlerleyebilesin elektriğe doğru
<end>

<start>
Direnti ateşine
Az daha benzin döker
<end>

<start>
Kutsal inadı olanlar gerekli
Bir kalbi daha olanlar gerekli
<end>

<start>
O duvar da arkasındakiler de 
De de BU DUVARLAR çökecek tamam
<end>

<start>
Döner yerine evrilince tekrar
Koşmaya başlar ya daha da civan
<end>

<start>
Bo. dolduruk tulum gibi bo_
ğum boğum uzayıp gidiyor
<end>

<start>
Sükut suretinde 
Çok koyu düşer ses
<end>

<start>
Sözcüğün uzun kavlinden
Bütün yönler silme Mekke
<end>

<start>
Bir çentik at tarihe haydi uzat
Ellerini varır bulur ellerim
<end>

<start>
Amelenin alınteri kıvrılıp
Da dolansa kulağına patronun
<end>

<start>
Kanağacı Yeşilçiçeği Tevhit_
kuşu denektaşı aşı yokuşu
<end>

<start>
Sabrın bittiği yerde
El değmemiş o sabır
<end>

<start>
Atılacak bir sonraki adım ka_
dar güzeldir sessiz  tek gece bile
<end>

<start>
Daha uca götürülmeli ki poli_
mini atınca insan da var demeli
<end>

<start>
Tozan Alkan (?)  çevirisi ile;
Kulak verin sözlerime iyice,
Herkes öldürebilir sevdiğini
Kimi bir bakışıyla yapar bunu,
Kimi dalkavukça sözlerle,
Korkaklar öpücük ile öldürür,
Yürekliler kılıç darbeleriyle!
Kimi gençken öldürür sevdiğini
Kimileri yaşlı iken öldürür; 
Şehvetli ellerle öldürür kimi
Kimi altından ellerle öldürür; 
Merhametli kişi bıçak kullanır
Çünkü bıçakla ölen çabuk soğur.
Kimi aşk kısadır, kimi uzundur,
Kimi satar kimi de satın alır; 
Kimi gözyaşı döker öldürürken,
Kimi kılı kıpırdamadan öldürür; 
Herkes öldürebilir sevdiğini
Ama herkes öldürdü diye ölmez.
Özdemir Asaf (?)  çevirisi ile;
Her insan öldürür gene de sevdiğini
Bu böyle bilinsin herkes tarafından,
Kiminin ters bakışından gelir ölüm,
Kiminin iltifatından,
Korkağın öpücüğünden,
Cesurun kılıcından!
Kimisi aşkını gençlikte öldürür,
Yaşını başını almışken kimi; 
Biri Şehvet'in elleriyle boğazlar,
Birinin altındır elleri,
Yumuşak kalpli bıçak kullanır
Çünkü ceset soğur hemen.
Kimi pek az sever, kimi derinden,
Biri müşteridir, diğeri satıcı; 
Kimi vardır, gözyaşlarıyla bitirir işi,
Kiminden ne bir ah, ne bir figan:
Çünkü her insan öldürür sevdiğini,
Gene de ölmez insan.
Orjinali:
Yet each man kills the thing he loves
By each let this be heard,
Some do it with a bitter look,
Some with a flattering word,
The coward does it with a kiss,
The brave man with a sword!
Some kill their love when they are young,
And some when they are old; 
Some strangle with the hands of Lust,
Some with the hands of Gold:
The kindest use a knife, because
The dead so soon grow cold.
Some love too little, some too long,
Some sell, and others buy; 
Some do the deed with many tears,
And some without a sigh:
For each man kills the thing he loves,
Yet each man does not die.
<end>

<start>
Kulak verin sözlerime iyice,
Herkes öldürebilir sevdiğini
Kimi bir bakışıyla yapar bunu,
Kimi dalkavukça sözlerle,
Korkaklar öpücük ile öldürür,
Yürekliler kılıç darbeleriyle!
Kimi gençken öldürür sevdiğini
Kimileri yaşlı iken öldürür; 
Şehvetli ellerle öldürür kimi
Kimi altından ellerle öldürür; 
Merhametli kişi bıçak kullanır
Çünkü bıçakla ölen çabuk soğur.
Kimi aşk kısadır, kimi uzundur,
Kimi satar kimi de satın alır; 
Kimi gözyaşı döker öldürürken,
Kimi kılı kıpırdamadan öldürür; 
Herkes öldürebilir sevdiğini
Ama herkes öldürdü diye ölmez.
(…)
Yasaların yargısı doğru mudur
Ya da yanlış mıdır bunu bilemem; 
Bildiğim tek şey bu hapishanede
Demir gibi sağlamdır tüm duvarlar,
Bir yıl kadar uzundur her geçen gün
Yıl bitmek bilmez, uzadıkça uzar.
Kabil'in Habil'i öldürdüğü
Günden beri hiç dinmedi acılar
Çünkü insanların insanlar için
Koymuş olduğu bütün yasalar
Tıpkı adaletsiz bir kalbur gibi
Taneyi eleyip samanı tutar.
Bildiğim başka bir şey daha var
-Ki bilmeli benim gibi herkes de-
İnsanın kardeşlerine ettiğini
İsa Efendimiz görmesin diye
Utanç tuğlalarıyla, parmaklıklarla
Örüldü yapılan her hapishane.
Parmaklıklar güneşi engelledi,
Kararttılar tatlı ay ışığını,
Cehennemi böyle ört bas ettiler
Yaptıkları bütün iğrenç şeyleri
İnsanoğlundan, tanrının oğlundan
Gizlemeyi ustaca başardılar.
Zehirli otlar gibi kötülükler
Büyür hapishanenin havasında,
Yok olur burada harcanıp gider
İyi olan ne varsa insanda:
Kapıyı tutar soluk bir keder
Umutsuzluk bekçiliğini yapar.
(…)
Çeviri: Tozan ALKAN
<end>

<start>
Yet each man kills the thing he loves
  By each let this be heard,
Some do it with a bitter look,
  Some with a flattering word,
The coward does it with a kiss,
  The brave man with a sword!
Some kill their love when they are young,
  And some when they are old;
Some strangle with the hands of Lust,
  Some with the hands of Gold:
The kindest use a knife, because
  The dead so soon grow cold.
Some love too little, some too long,
  Some sell, and others buy;
Some do the deed with many tears,
  And some without a sigh:
For each man kills the thing he loves,
  Yet each man does not die.
<end>

<start>
Requiescat 
O çok yakında, yavaşça yürü 
O burada, altında karın 
Usulca konuş, büyüdüğünü 
Duyabilir papatyaların
Altın sarısı o parlak saçlar 
Hastalıktan sararmış solmuş 
O körpecik o küçücük şey 
Toza toprağa belenmiş
Kar gibi ak, hem benziyor zambağa 
Öylesine güzel öylesine hoş 
Bir kadın olduğunun farkına 
Varmadan büyüyüp serpilmiş
Bir tabut tahtası, ve ağır bir taş 
Düşmüş göğsünün üzerine 
Kalbim daha fazla dayanamaz 
O ölmüş öylece yatıyor yerde
Duyamaz artık, huzur içinde yatsın, 
Duyamaz şiirlerimi şarkılarımı 
Gömüldü kaldı burada hayatım 
Yığın üzerime kara toprağı
<end>

<start>
Yazamam hiç bir önsözü görkemle
Bir başlangıç gibi şiirime; 
Bir şairden bir şiire
Kalkışırdım söylemeye.
Çünkü bu düşen petaller içinde
Biri sana güzel gözükse,
Sürükler o yerleşinceye dek
Aşk onu saçının üstüne.
Ve rüzgâr ve kış sertleştirdiğinde
Bütün aşksız ülkeleri,
O fısıldar bahçeyi,
Senin anlayacağın gibi.
<end>

<start>
Adı nedir bilinmez bir şey çekilip gider,
beklenmedik bir anda yeşilliğinden parkın; 
Duyulur pencereye durunca daha yakın,
ve suskunluk olunca. Israrcı, güçlü öter,
ağaçlıklar içinden şakır bir yağmurkuşu,
mübarek Jerome’yi çağrıştırarak akla:
Yükselir yoğunlukla, nasıl da, sağanakla
dinlenecek bu sesten yalnızlık ile coşku.
Duvarları salonun ve yağlı boya tablolar
işitmek istemezler sanki çekilip geri 
diyeceklerimize etmezler müsaade.
Öğleden sonraların belirsiz ışıkları
yansıdığında ölgün halılar üzerinde
insan çocukken ancak böyle korkuyla dolar.
Çeviri: Osman TUĞLU
<end>

<start>
Yapraklar düşmede bilinmez nerden,
Gökkubbede uzak bahçeler bozulmuş sanki
Yapraklar düşmede gönülsüz
Ve geceler ağır dünyamız kopmuş gibi yıldızlardan
Kaymada yalnızlığa
Hepimiz düşmedeyiz, şu gördüğün el düşüyor
Nereye baksan hep o düşüş
Ama biri var ki bu düşenleri tutuyor yumuşak ve sonsuz.
<end>

<start>
Sen kollarıma asla gelmemiş sevgili, 
sen yitirilmiş olan daha başından, 
senin hangi şarkılar gider hoşuna
hiç öğrenemedim. Vaz geçtim ben seni
gelecek anın kabaran dalgaları içinde 
tanımaya çabalamaktan. İçimdeki 
tüm uçsuz bucaksız imgeler - - çok uzaktaki
derinliğine hissedilen peyzaj, 
şehirler, kuleler, köprüler ve patikaların tahmin-
edimedik dönemeçleri 
ve şu bir vakitler nabzı tanrıların hayatıyla atan 
kudretli topraklar - -
tümü,  beni her zaman atlatan seni 
anlamlandırmak için içimden yükselirler.
Sen, sevgili, daima hasretle seyrettiğim
bahçelersin sen. Bir kır evinde
açık bir pencere - -, ve sen daha yeni
atmışsın adımını dışarı, dalgın düşünceli
karşılamak için beni. Rast gele geçtiğim sokaklar, - -
sen onlarda az önce yürümüş ve gözden kaybolmuşsun.
Ve bazen, bir dükkanda, aynalar hala sersemlemiş
olurlardı senin orada bulunmuş olmandan, irkilmiş 
geri verirlerdi benim çok ani hayalimi.Kim bilir? belki de 
aynı kuş yankılanıyordu içimizden ikimizin de
ayrı ayrı, dün akşam.
Osman TUĞLU
<end>

<start>
Budur benim çabam, bu: 
adanmak özlem çekerek
dolaşmaya günler boyu.
Güçlenip genişlemek derken, 
binlerce kök salarak
kavramak hayatı derinden-
ve ortasından geçerek acının 
olgunlaşmak hayatın ta ötesinde
ta ötesinde zamanın! ..
<end>

<start>
Kim ağlarsa şimdi dünyada bir yerde, 
nedensiz ağlarsa dünyada, 
bana ağlar.
Kim gülerse şimdi bir yerde geceleyin, 
nedensiz gülerse geceleyin, 
bana güler.
Kim giderse şimdi dünyada bir yere, 
nedensiz giderse dünyada, 
bana gider.
Kim ölürse şimdi dünyada bir yerde, 
nedensiz ölürse dünyada, 
bana bakar.
<end>

<start>
Tanrım: Vakit tamam.Yaz çok muhteşemdi. 
Yay gölgeni güneşli saatler üzre, 
Ve tarlalara sal rüzgarları şimdi.
Son meyvalara dolgunlaşmayı buyur; 
Bağışlayıp güneyden iki gün daha, 
Yönelt kendilerini olgunlaşmağa 
Sert şaraptaki son tadın izini sür.
Hâlâ ev kurmayan kurmaz bundan gayrı. 
Yapyalnızdır hep, yalnız kalan bir kere, 
Kalkar, okur, mektup yazar uzun süre 
Yollarda huzursuz aşağı yukarı 
Dolaşır, yapraklar dökülürken yere.
Çeviren: Dr Osman Tuğlu
<end>

<start>
Beyaz ipekler giyinen biri, 
uyanamadığının farkına varıyor; 
Uyanmış gerçeklikten ve kafası karışmış çünkü. 
Ürkmüş kaçıyor bu yüzden düşlere ve duruyor bahçelerde, 
bir başına kara bahçelerde. Şenlik uzakta. 
Işık belli belirsiz. 
Gece soğuk ve sokuluyor çepeçevre yanına. 
Ve soruyor kendisine doğru yönelen bir kadına. 
‘’ Sen gece misin? ’’ 
Gülüyor o. 
Ve adam utanıyor beyaz elbiselerinden o an. 
Ve uzaklarda yapayalnız kollarında olmak istiyor onun. 
Eksiksiz kollarında.
Reiner Maria RİLKE 
Çeviri: Osman TUĞLU
<end>

<start>
Rahmet kırların çözülen bozunu
kapladı aniden. Bitti meşakkat.
Küçük dereler değiştirdi telaffuzunu.
Dokundu, belli belirsiz, şefkat,
 
dünyaya derinliğinden uzayın.
Doğuşlarına ait umulmadık bir eda
görüyorsun kurumuş ağaçlarda
patikalar boyunca arazide uzayan.
 
Reiner Maria RİLKE
Çeviri: Osman TUĞLU
<end>

<start>
İşte pencerem. Az önce 
ne kadar da hafif uyandım. 
Yüzdüğümü sandım. 
Nerede başlıyor gece, 
Nerede son buluyor yaşantım?
Bir kristalin derinlikleri gibi şeffaf, 
dilsiz, karanlık, 
ben’im diyebilirdim dört bir taraf, 
çevremi saran tüm varlık.
İçime sığdırabilirim yıldızları bile; 
kalbim büyük görünüyor o kadar; 
öylesi bir keyifle 
benden izin istiyor tekrar
galiba o sevmeye başladığım, 
o tutunmaya başladığım kişi için. 
Bakıyor bana yazgım, 
yabancılığıyla asla bilinmezin.
Uzanan ben miyim bu 
sonsuzluğun altında, 
ki çayır gibi hoş kokulu 
ileri geri salınmakta,
hem sesleniyor hem korkak, 
duyulur diye seslenişleri, 
bir başkasında boğulmak 
onun kaderi.
Reiner Marie RİLKE 
Çeviren: Osman TUĞLU
<end>

<start>
Hayatımı genişleyen halkalar içre yaşarım ben, 
nesneler üzre açılan birim birim.
Sonuncuyu, belki, başarmak gelmez elimden; 
fakat denemek isterim.
dönerim çevresinde Tanrı'nın, o eski kulenin gece gündüz
dönerim binlerce senedir; 
doğanmıyım ben, fırtına mı, bilmem henüz, 
yoksa bir büyük şarkı mıyım nedir...
<end>

<start>
Ruhumu nasıl tutacağım ki
etmeyecek ruhuna temas? 
Ötendeki şeylere nasıl aşırtacağım onu senden? 
Arzuluyorum, onu, karanlıkta kayıp herhangi
bir şeyle, ah, senin derinliklerin titrerken
birlikte titremeyecek, yabancı, sessiz 
bir yerde barındırmayı ben.
Fakat alır bizi beraberce, bir yay,
Yek ses veren bir yay gibi iki telinde,
bize, sana ve bana temas eden her şey.
Bizim gerildiğimiz hangi çalgı? 
Ve tutuyor hangi çalgıcı bizi elinde? 
Ah, tatlı şarkı.
Çeviri: Osman TUĞLU
<end>

<start>
Yalnızlık benzer bir yağmura. 
Yükselir denizden akşamlara; 
çıkar göklere, o ırak ve ücra 
ovalardan her zaman ki yerine. 
Ve dökülür gökten şehrin üzerine.
Tüm sokakların yüzü sabaha çevrilirken, 
bir şey bulamamış bedenler 
birbirilerinden hüsranla ve mutsuz ayrılırken; 
biri diğerinden nefret edenler 
bir yatakta beraber uyumaya mecbur kalırken 
aradaki o saatlere yağar:
Yalnızlık sonra ırmaklarla akar.
Çeviri: Osman Tuğlu
<end>

<start>
Derhal fark edilen Melek, o yüce erk, 
Daha gizlendiği yere girdiği gibi 
tertemiz, alev alev ve dikilerek- 
Yalvardı bırakıp da her bir talebi
Yol şaşkını bir tacir olarak kalmasına izin 
Verilsin diye, eskiden neydiyse öyle; 
Okuyamazdı o, böylesi sözün 
Fazla gelirdi bir âlime bile.
Fakat Melek ona yazılı sayfasını 
Buyurganca gösteriyor, gösteriyordu, 
Tekrar ediyordu ısrarla: Oku.
Okudu o: Melek, önüne eğdi kafasını. 
Okuyandı artık o andan itibaren 
Ve bilendi ve uyandı ve hüküm veren.
Çeviri: Osman TUĞLU
<end>

<start>
Tanrım: zamanıdır şimdi. Yaz çok müthişti.
Güneş saatinin üstüne bırak gölgeni,
ve estir tarlaların yellerini.
Emret son meyvelere olgunlaşmayı; 
güneysi iki gün daha ver onlara,
davet et onları tamamlanmaya
ve devam ettir ağır şarabın son tadını.
Şimdi yuvası olmayanlar, kuramayacaklar bundan sonra.
Şimdi yalnız olanlar, daha bir hayli yalnız kalacaklar,
bakacaklar, okuyacaklar, uzun mektuplar yazacaklar
ve caddede bir aşağı bir yukarı huzursuzca
dolanacaklar, sürüklenirken yapraklar.
Rainer Maria Rilke (1875-1927) 
Çeviren: İsmail Haydar Aksoy
__________________________________________________
Herbsttag
Herr: es ist Zeit. Der Sommer war sehr groß.
Leg deinen Schatten auf die Sonnenuhren,
und auf den Fluren laß die Winde los.
Befiel den letzten Früchten voll zu sein; 
gib ihnen noch zwei südlichere Tage,
dränge sie zur Vollendung hin und jage
die letzte Süße in den schweren Wein.
Wer jetzt kein Haus hat, baut sich keines mehr.
Wer jetzt allein ist, wird es lange bleiben,
wird wachen, lesen, lange Briefe schreiben
und wird in den Alleen hin und her
unruhig wandern, wenn die Blätter treiben.
<end>

<start>
Hayatımı genişleyen halkalar içre yaşarım ben, 
nesneler üzre açılan birim birim.
Sonuncuyu, belki, başarmak gelmez elimden; 
fakat denemek isterim.
dönerim çevresinde Tanrı'nın, o eski kulenin gece gündüz
dönerim binlerce senedir; 
doğanmıyım ben, fırtına mı, bilmem henüz, 
yoksa bir büyük şarkı mıyım nedir...
<end>

<start>
Akşam kitabımdır benim. Şam ipeği 
kaplamasıyla etrafa ışıltılar saçar, 
mor kırmızı kapağı; 
sakin ellerim, altın tokasını telaşsız açar.
İlk sayfasını okur, samimi havasında 
olurum keyifli, memnun, 
sesim biraz kısılır ikinci sayfasında, 
çoktan düşteyimdir üçüncü sayfasında onun.
Çeviri: Osman TUĞLU
<end>

<start>
Yatıyor.yüz hatları sert  yastıkta
solgun ve yadsır gibi durmakta, 
dünya ve dünya üstüne tüm bilinen
onun duyularından koparak
ilgisiz yıla tekrar çekildiğinden.
Bilmiyorlardı onu yaşarken görenler
bütün bunlarla arasında nice birlik var; 
evet, bu derinlikler, bu çimenler
ve bu sular y ü z ü y d ü onun, bunlar.
Ah evet, onun yüzüydü bütün uzaklar da
onu hala isteyen, onu hala arayan; 
maskesiyse, ürküp can çekişen orda, 
narin ve açık, yarılan beir meyve sanki
havada çürüyüp duran.
<end>

<start>
Again and again, however we know the landscape of love
and the little churchyard there, with its sorrowing names,
and the frighteningly silent abyss into which the others
fall: again and again the two of us walk out together
under the ancient trees, lie down again and again
among the flowers, face to face with the sky.
Translated by Stephen Mitchell
<end>

<start>
Biliyorsun, sıyrılacağım usulcacık 
gürültücü yığından ben, 
haberdar olayım ilk rengi uçuk 
yıldızların meşeler üzerinde tomurcuk 
açtığından ben.
Solgun akşam kırlarında 
nadiren ayak basacak bir yer 
veriyor yürümek istediğim patika. 
Ve bir düş yok bu düşten başka: 
Geliyorsun beraber.
Çeviri: Osman TUĞLU
<end>

<start>
Kurşunî yapraklar altında çıktı yukarlara 
kurşunî hep ve zeytinliklere karışırcasına; 
toza belenmiş alnını gömdü sonra 
kızgın elinin tozluluğuna.
Hepsinden sonra bu. İşte buydu sonu. 
Gözlerim körleşirken gitmeliyim ben; 
neden istiyorsun bunu, var olduğunu 
neden söyliyeyim, seni artık bulamazken.
Artık bulamıyorum seni bende, hayır. 
Başkalarında da. Bu taşta da yoksun sen. 
Artık bulamıyorum seni. Yalnızım ben.
Bütün insanlığın acısıyla yalnızım, 
onu seninle hafifletmek için omuzlamıştım; 
oysa yoksun, adsız utanç, sen...
Sonradan anlatıldı: “Bir melek geldi derken...”
Ne meleği? Ah geceydi gelen 
ağaçlarda yaprakları ilgisizce kımıldatarak. 
Havarilerse düşlerinde sıçradılar ancak. 
Ne meleği? Ah geceydi gelen.
Görülmemiş bir gece değildi gelen gece; 
onun gibi yüzlercesi geçip gider. 
Sonra köpekler uyur, taşlar durur öylece. 
Ah yaslı bir gece, ah herhangi bir gece 
tekrar sabahın olmasını bekleyen.
Melekler böyle yakaranlara gelmez çünkü, 
geceler genişlemez bunların çevresinde. 
Kendini kaybedenleri her şey bırakır yüzüstü; 
babalar onları terkederler, 
kapanır onlara analar rahmi de.
(Çev: A.Turan Oflazoğlu)
<end>

<start>
Sonsuz özdeyişlerden yükselirler
Sonlu eylemler zayıf çeşmeler gibi, 
Vaktinde ve titreyerek eğilirler.
Bizde her zaman sessiz duranlar oysa, 
Mutlu güçlerimiz, gösterirler
Kendilerini bu dans eden gözyaşlarında.
<end>

<start>
Her ne kadar tanımışsak da tekrar tekrar aşkın arazisini, 
yaslı isimleriyle küçük kilise mezarlığını
ve başkalarının içinde sona erdiği 
korkunç biçimde dil ağız vermeyen dağ geçidini, 
çıkar dolaşırız yine de tekrar tekrar yaşlı ağaçlar altında ikimiz, 
tekrar tekrar yatarız gökyüzüne karşı çiçekler arasında.
Çeviri: Osman TUĞLU
<end>

<start>
Uzun saçlarının içinde yatarlar ve kahverengi yüzler 
çok önceden kendi içlerine çekildiler. 
Sanki çok büyük bir uzaklığın önündeymiş gibi, kapalı gözler. 
İskeletler, ağızlar, çiçekler. Ağızların içinde, 
cep satrancının adamları gibi sıra sıra dizilmiş parlak dişler. 
Ve çiçekler, sarı inciler, narin kemikler, 
eller ve gömlekler, buruşmuş kalbin üstünde 
çürüyen yün bez. Fakat orada, altında 
o yüzüklerin, altında muskaların ve mücevherlerin 
ve mavi gözler gibi kıymetli taşların (hatıraları aşıkların) , 
hâla ortadadır cinsiyeti sessiz yeraltı türbesinin, 
çiçek petalleriyle dolmuş kemerli çatısına kadar. 
Ve tekrar sarı inciler, gevşetilmiş ve dağıtılmış, 
kendilerine ait ateşe verilmiş kilden kaplar üzerinde 
bir zamanlar boyanmış portreler, parfüm kavanozlarının 
çiçekler gibi kokan yeşil parçaları, ve imajları 
mihraplarının üzerinde oturan küçük ev-halkı tanrılarının: 
kendinden geçmiş tanrılarla cariye-cennetleri. 
Kırılmış elbise kemerleri, yeşim taşından oyulmuş bokböcekleri, 
muazzam cinsel organları olan küçük heykeller, 
gülen bir ağız, danseden kızlar, koşucular, 
küçük yaylara benzeyen altın tokalar 
kuş avlamak için kullanılan-ve hayvan şekilli nazarlıklar, 
süslü bıçaklar ve kaşıklar, uzun iğneler, 
yuvarlak açık kırmızı renkli bir kırık çömlek parçası üzerinde 
bir at takımının ayakta duran bükülmeyen bacakları 
girilecek bir yerin üzerindeki karanlık yazıt gibi. 
Ve tekrar çiçekler, birbirinden uzağa yuvarlanmış inciler, 
yan tarafları parlayan küçük yaldızlı bir lîr; 
çiseleyen yağmur gibi düşen duvakların arasında 
sanki ayakkabının krizalitinden dışarı tırmanmış gibi: 
zarif solgun kelebeği ayak bileğinin.
Ve böylece yatarlar, gerekli şeylerle dolu ağzına kadar, 
pahalı şeyler, mücevherler, oyuncaklar, kaplar ve kacaklar, 
kırık incik boncuk (ne kadar çoğu içine düşmüş onların!) 
ve kararırlar bir nehrin dibi kararırmış gibi.
Çünkü nehir yataklarıydı onlar birzamanlar, 
ve üzerlerinde kısa, aceleci dalgalar 
(herbiri kendini daha fazla uzatmak isteyerek, her zaman) 
sayısız delikanlının cesetlerini sürükledi; 
ve içlerinde büyümüş adamların akıntıları kükredi. 
Ve bazen oğlan çocukları ileri fırlarlardı 
çocukluk dağlarından, aşağı inerlerdi çekingen akarsularla 
ve oynarlardı nehrin dibinde ne buldularsa, 
dik yokuş bilinçlerini yakalayıncaya kadar:
Sonra doldurdular, açık, sığ suyla, 
bu geniş kanalın bütün genişliğini ve koydular 
derinliklerde dönen küçük girdapları, 
ve aynaladılar yeşil kıyıları ilk kez 
ve uzaktan seslenmelerini kuşların —, gökte, o sırada 
yıldızlı geceleri bir başka, daha tatlı ülkenin 
çiçek açtı üzerlerinde onların ve kapanmayacaktı hiçbir zaman.
Rainer Maria Rilke
(Çev: Vehbi Taşar)
<end>

<start>
Sensin benim bulduğum bütün bu şeylerde, 
Bu sevgiyle, kardeşçe bağlandıklarımda; 
Tohum gibi güçlenirsin daracık yerde, 
Büyükteyse büyüksün, bakarım da.
İnanılmaz oyunu bu güçlerin işte, 
Öyle işlerler aktıkları yerde ki: 
Köklerde büyürken azalır gövdelerde
Ve dirilirler ağaç tepelerinde sanki.
<end>

<start>
İlkçağ esintisi denizden, 
deniz yeli geceleyin: 
kimseye değil bu gelişin; 
uyanık bekleyen
anlamak zorundadır
sana dayanacak: 
ilkçağ esintisi denizden
en eski kaya için, ancak
onun için esen, 
saf uzayı parçalayarak
taa uzaklardan gelen...
Nasıl duyar, filizlenen
bir incir ağacı seni
yücelerde ay ışırken.
<end>

<start>
O daimi parmaklıklardan öyle bıktı ki,
hiçbir şey barındıramıyordu bakışı.
Sanki binlerce parmaklık vardı.
Ve parmaklıkların ötesinde dünya yoktu.
Güçlü esnek adımların atılımıyla
küçücük çemberler çizmesi,
büyük bir istencin felçli gibi durduğu
merkezin etrafında kudret dansı gibiydi.
Yalnızca bazen gözbebeklerinin perdeleri
kalkardı sessizce. Gergin tutuk kaslar arasından
akan bir görüntü girerdi içeri,
dalardı yüreğine ve yiter giderdi.
Rainer Maria Rilke (1875-1927)
Çeviren: İsmail Haydar Aksoy
_____________________________________________
DER PANTHER
(Im Jardin des Plantes, Paris)
Sein Blick ist vom Vorübergehn der Stäbe
so müd geworden, daß er nichts mehr hält.
Ihm ist, als ob es tausend Stäbe gäbe
und hinter tausend Stäben keine Welt.
Der weiche Gang geschmeidig starker Schritte
der sich im allerkleinsten Kreise dreht,
ist wie ein Tanz von Kraft um eine Mitte,
in der betäubt ein großer Wille steht.
Nur manchmal schiebt der Vorhang der Pupille
sich lautlos auf -. Dann geht ein Bild hinein,
geht durch der Glieder angespannte Stille -
und hört im Herzen auf zu sein.
<end>

<start>
Ben bir baharda ölmek isterim, 
Yeni yaşam halkası döndüğü zaman.
Yaprakların sarardığı bir zamanda değil, 
Değil, toprağın yorgun olduğu bir anda.
Değil, bir işte başarıya ulaşıldığı zaman, 
Parıldayan gözler kapandığında.
Çeviri: Meneviş Köylü
<end>

<start>
Afsunlu şey: nasıl seçilen iki sözcük hiç 
senin bedenin kıpırdanırken içinde titreşen 
katıksız uyağın armonisine erişebilir? 
Alınından dal ve lîr tırmanır,
ve yüzünün her tarafı benzetmelerle geçer 
aşk şarkıları arasından, sözleri bir gülün 
taç yaprakları kadar hafif, kitabını bir yana atmış 
birisinin yüzünde dinlenen ve gözlerini kapatmış:
seni görmek için: sanki her bir ayak tüfek gibi 
sıçramalarla yüklenmiş, fakat ateş etmeden, senin 
boynun başını tutarken kıpırtısız, dinleyerek: sanki,
ayırılmış bir yerde yüzerken, 
bir kız, yaprakların hışırtısını duyar, ve dönüp bakar: 
orman gölcüğü yüzüne yansımış.
Rainer Maria Rilke
Türkçeye Çeviren: Vehbi Taşar
<end>

<start>
Yalnızlık bir yağmura benzer, 
Yükselir akşamlara denizlerden 
Uzak, ıssız ovalardan eser, 
Ağar gider göklere, her zaman göklerdedir 
Ve kentin üstüne göklerden düşer.
Erselik saatlerde yağar yere 
Yüzlerini sabaha döndürünce sokaklar, 
Umduğunu bulamamış, üzgün yaslı 
Ayrılınca birbirinden gövdeler; 
Ve insanlar karşılıklı nefretler içinde 
Yatarken aynı yatakta yan yana:
Akar, akar yalnızlık ırmaklarca.
Türkçesi: Behçet Necatigil
<end>

<start>
İtiraf et, -düşlediğin bir ilkbahardı,
aydınlık ideallerle dolu bir dünya,
o zamanlar yaşamın parıltılar saçan kupasında
gençliğin henüz köpüren iksiri vardı.
Zavallı yüreğim! Sen kaçırdın mutluluğunu,
Kasvetli günler gelmekte,-ve de- geçmekte…
ve şimdi itiraf etmek istemiyor musun sen de,
düşlediğinin bir ilkbahar olduğunu?
Çev.:Ahmet Cemal
<end>

<start>
Bu özelliğimi ilk kez, çocukken fark ettim. Evimizin avluya bakan ikinci kat odasının penceresi önünde oturmuş, garip bir olayı izliyordum. Avluda, çiçekten meyveye dönüşmek üzere olan bir zerdali ağacı vardı. Meyveleri serçelerden korumak için dallarına örümcek ağı gibi ince bir iplik ağı geçirilmişti. Ama gene de çok sayıda serçe vardı ağaçta. İçlerinden bir bölüğü, iplere ve dallara çarparak kalkıyor, yüksek avlu duvarının ortasındaki bir deliğe doğru uçuyor, delik çevresinde bir süre çırpındıktan sonra yeniden ağaca konuyordu. Tam o sırada pat diye bir tüfek patlıyordu yanı başımdan Ağaçtaki serçelerden birinin cansız yere düştüğünü görüyordum. Ağacın yanında, elinde porselen bir tabakla, Ticaret Mahkemesinin yaşlı odacısı duruyordu. Düşen serçeyi alıp, usulca tabağa koyuyordu. Tabak ölü serçelerle doluydu. Karşıda, kullanılmayan ahırın karanlık kapısı önünde, elleri ceplerinde öylece duran küçük erkek kardeşim dikkatle odacıyı izliyordu. Gökyüzü, ikindi güneşiyle aydınlık, avlu gölgeliydi. Küçük kuşların ölümü için epeyce elverişli bir saat.
Düzenli aralıklarla, serçelere, odacıya ve yanı başımda bir iskemleye ters oturmuş, bir tektüfeğin gez ve arpacığından dikkatle nişan alan aile dostumuz Ticaret Mahkemesi Yargıcı'na bakıyordum. Namluyu hafifçe oynatıyor, sonra bir noktaya gelince gözlerini kısarak tetiği çekiyordu. Pat! .. Bir serçe daha. Odacı, ölü serçeyi, olgunlaşarak düşmüş bir meyve gibi tabağa koyuyordu.
Anam kahve fincanlarını topluyordu. Sürekli hareket halindeydi. Bir yolculuğa çıkacakmış gibi. Oysa yolculuğa çıkacak olan babamdı. Onu akşam olmadan çiftliğe ulaştıracak olan at, kapıda sabırsız kişniyordu. Babam konuğun gitmesini bekliyordu. Sadece ablam, duygularını saklayamadı. On dört yaşındaydı. Tırnaklarını kemirirken birden bağırdı: "Vuracaksanız yılanı vurun. Serçeleri niçin vuruyorsunuz? " Yargıç gözlüklerini bir an alnına kaldırdı. Ablama baktı....................
<end>

<start>
Çok tenha bir kumsala çekilmiş
Bir dilim taze kavun sandalı
Masanın ayağından sular geçiyor
Çıplak memeni okşayan rüzgar
Bir turunç kokusuyla sarıyor
Buğulu kadehe bakan yüzümü
İkindi güneş....................
<end>

<start>
Kapadım perdeleri kayboldu
Duvarları saran ayışığı ve magrip sokakları
Yeşil damarlarında som mermerin Seyyit Yusuf'u
Arayan ilk kanlı boğa
Kayboldu Endülüs kumsalları kolera veba
Zafer kuşunun kanatlarına beyaz
Ürperen eteklerini vurarak geçen
Bab-el-oued ölüleri
Kayboldu
Sahra'da kızıl bir ırmakla işleyen yazın
Değirmeni sanki birden durdu
Sanki bir ölü zaman sanki bitmez tükenmez top seslerinden
Sonra gelen sağır g....................
<end>

<start>
Rüzgârın rengi hazan
Yalnızlığa değiyor
Bıçak kesilmiş ufuk
Kavrulmuş un kokuyor
Çocuk gözümde ölüm
Suya düşmüş yaralı kuş
Düşe değiyor ellerim
Umutsuzluğu okşuyor
Kuşlar ki en kadim yerli
Surlarında eski kentin
Giderler bir eski kentten
Bir eski kente giderler
Güneşin rengi sevda
Sesinde papatyalar
Çalar yorgun bir zamanı
Bulut katarı anılar
Parkın sevdiğim yanı bu
Ben gelince herkes gelir
Dokunsa elime elin
Bütün güvercinler uçar
<end>

<start>
Ürperen denize kavuşan akşam
Ne çok yalnız adam çiziyor ufka
Ne çok yalnız adam ne çok kadın ne
Yitmiş umutlar gibi bir günü noktalayan
Hiç sevinçler göğermez mi bahçelerinde
Acı ve hüzün taşıyorlar durmadan
Nerde çiçekleri ellerinde nerde inançları
Birden geceye bulanıyor saçları
Hâlâ gülüşlerini arıyorlar aynalarda
Hep ölüm hep karanlık hep korku hep
Hep kahır renginde çiziliyor resimleri
Yarınsız tedirgin ve yorgun kimileri
Şehrin gözlerine yağmurlar doluyor
Mor hareli sevecen gözleri ıslak
Yılgın bir çocuk ağlıyor için için
Sevgi kirleniyor hızla ve küçük özlemler
Hiç sevişmeye durmaz mı dal uçları
Her şey terk edilmiş bir çölü başlatıyor
Hiç baharları patlamaz mı şafakta
Tekil delik deşik bir akşam sokakta
<end>

<start>
Gölgelenir
Işıklı gözlüklerin
Solgun yıldızlar taşır
Gagalarında tutsak kuşlar
Ham ervah
Bir sarhoş çığlığı gibi
Boşlukta sallanır mısraların
Kaçırma gövdeni
Gelincikler
Boynu bükük kalmasın
Kırılmasın sevginin heykelleri
Ve uzay yıllarında soluklansın
Sesi delikanlı coşkularımızın
Alıp götürdüğün
Sararmış resim
Nice zamanların nakışından süzülmüş
Hüzünlü bir seferberlik türküsüdür
Bir derviş gibi düşün kendini
Bir bütünün içinde
Sevinçlerin acıların çilelerin içinde
Kavgaların umutların sevdaların içinde
Kaçma dur
Korkularına sarıp sarmaladığın hançer
Otuz yıllık merhabamdır
<end>

<start>
Ak libasına sarınmış lacivert akşam
Sönmüş yangın ıssızlığında karşı kıyı
Işıltıyla bakıyor tambur rengindeki cam
Dingin gülüşünün derinliğinde
Durmadan akıyor ve sürüklüyor anlamı
Ahşabına zamanı sindiren yalı
Yakamoz titreşiminde karar kılan
Hüznü hüzzamda vuran bir ses aramalı
Eski ormanların yetim dalları yaban
Tutuşmuş bir nefes huruç ediyor
Yankılanan ezgisi takılıyor ağlara
Su sesi saydamlığında bir bakıştır o an
<end>

<start>
Sis susuyor
Dallarına şeytan uçurtması takılan ağaç
Örtüyor sisin sessizliğini
Hüzünlerle ıslanan uzun bir es
Sürüklenen bir kuş ölüsü kaldırımda
Kadın susuyor
Sabah
Gün suskuya bulanıyor
Tek başına karşılıyor kurumuş bir hayatı
Ah o çocuk ağlaması dolduruyor sokağı
İhanet /bir de sevda/ susmuyor
İyi ki susmuyor iyi ki
İyi ki tırmalıyor kanatıyor parçalıyor
Karanlık susuyor
Ölüme ulanan kızıl sarmaşıklar
Dallarına seytan uçurtması takılan ağaç
Bir de ağlayan çocuk
Durgun sulara sarkıtıyor yalnızlığımı
Kör kuyulara
Susku yürüyor kente
<end>

<start>
Gün mü uyanıyor
Gül mü
Yaprağında çiğ tanesi
Koklasam
Süt mü sızmış balam
Gül memelerden
Bir bebek gülüverse
Okşasam
Seher yeli geçer gibi
Gelin dalından
Dağıtsan saçlarını
Uzansan
Bir çin porseleni kadar saydam
Sırçadandır gümüş teni sırçadan
Düşlerin ürperir mi
Dokunsam
Sanki mermer heykellerde yaşayan
Kadim yunan
Yakın dursa da
Uzaksan
Bir de pamuk toplarken gör tarlalarda
Türküsünü tutturmuş mu sana usuldan
İnci takmış sedef gerdan üstüne/
Düşün/sen
Pembe bulutlar dağılır yüzünde
Ak laleler gibi durur elleri
Eğilip su içer gibi çeşmeden
Öpsem
<end>

<start>
Duman sarmış dereleri
Geceye direnir bülbül
Alnında dağ otlarının kokusu
Dudağı bağ bozumu
Dili bal
Tül tül olmuş bulutların ardında
Buğulu koyaklar kıraç tepeler
Sıcacık coşkusunu yineler
Seher vakti seken keklik
Orda kal
Issızlık canda can uykudadır
İncecik bir dokunuş bir nefes
Bahar inmiş dala yuvasında kuş
Çözülmüş dağların karı
Gülü lâl
<end>

<start>
Usulca okşuyor sesi sabahı
Güne ulanan bebek uykusu
İğdiş sevinçlere hazırlanıyor
Usulca geriniyor düş günlerine
Eşkiya doğası çiziyor sınırları
Sağıyor sevginin memelerini
Usulca sofalara sızıyor korkusu
Özgürlüğü bilmiyor kuşatılmış
Kıyısında hiç yaşamadığı sevda
Müstevli ordulardan arta kalmış nefer
Yalnız ve içedönük kimi zaman da
Usulca çıkıvermiş mısır tarihinden
<end>

<start>
Yüzlerinizde izliyorum yaşamın yansımasını
Acısı susulmuş rengi içe atılmış
Yüzleriniz aynasıdır yüreğinizin
Yanmış kavrulmuş yüzleriniz
...
Kiminiz gün görmüş hep gün görmüş hep
Şeftalibaharı tenli bakışları tafralı
Kiminiz hin kiminiz cin kiminiz hiç bakışlı
Çiçekbozuğu kiminiz şark çıbanlı urfalı
Avurtları kemirilmiş duruşu hüzzam
Sarı kara göz akları göz altları mor
Yanakları pörsümüş örselenmiş saçları
Limonküfü doyumsuzluk derin çizgilerinde
Kimi candan dudağında gülüşü
Kimi içten pazarlıklı hınzır sakallı kimi
Kiminin çeyiz umutlarında allanmış yanakları
Bir iz yaşanmışlıktan bir iz yaşanamamış
Siz yüzünde yaşamın çeliği parıldayan
Sıkılmış dişleri çene kemikleri sağlam
Sen gözleri derin kuyular gibi duran
Elmacık kemikleri solgun adam
Benzi onur kırığı ufku deniz
Ey su damlasındaki giz
Yaşamın şehvetindeki yüz
Ölürüm sizi yazmasam
<end>

<start>
Sesimde yalnızlığın tınısı
Gözlerim yanıyor uykusuzluktan
Suda yağı bitmiş kandil ışığı
Uzakta ağlayan çocuk sesleri
Dağları deniyorum
İsyanın ve hüznün sığınağı
Kasvet kesilmiş gökyüzü
Dudaklarım çatlamış
Usun peşinde yüreğim
Elimde kederli eğreltiler
Yılkı gölgeleri ufukta
Yüzüm solmuş düş bahçesi
Yaşamı dölleyen ürperti
Kara bulutların izini sürer
Bırakıp kuytulara gizini
Kırlangıçlar gider
Dalından korkular sarkan ağaç
Nice acı nice umut nice inanç
Bedreddin pir sultan hallaç
Mütevekkil asya ve diyarı rum
Havada yanık yaprak kokusu
Dünya seni tanıyorum
<end>

<start>
Kara
Karanlık
Çözülüyor tel tel
İpek bir şalın dalgalarında
Parlayıp sönen yıldızlar
Yansıyor laciverde
Kara
Karanlık
Bir keman akıyor ırmakta
Kadife gözleri kara sürmeli
Bir çingene kızı bakıyor
Uzayan kıvrılan savrulan
Yılan dilli alevlerin ardından
Kara
Kara/nlık ışıyor
Geceye ay vuruyor
Irmağa gün
Dökülüyor büklüm büklüm
Ak yuvarlak yamaçlardan
Kırk örük kırk ibrişim
Şavkıyor şafak
Dağlanıyor ellerim
<end>

<start>
Suların uzak denizlere vardığı yerde
Uçsuz zamanlar çiçeği
Lanetli zakkum
Sağıyor yitirilmiş maviyi ıtırlardan
Yüzüm bulutlara boyanıyor
Ey çocuk aklım
Savruk bir yağmur sonrası
İçe kapanış
Duyarsızlığı sürüyor üstümüze
Sekerek bir küfürden geçiyor pırıltısı
Ne yağmur duyuyor sesi
Ne pencereler
Her şey yarım yamalak
Yarım yamalak sevi
Bir kadın köpeğini salıyor özgürlüğe
Koşup bütün zamanlara sağıyor sevincini
Gizemli perdeler sarmalıyor evi
Tanığımdır yaşlı çam
Sarmaşık sömürgesi
Hayatı savunan nefesin nefesimde
Bir sese nişanlıyorum solgun bir sesi
Yalnızlık bakıyor aynadaki resimde
<end>

<start>
Haydi tut ellerimi sıcacık yürüyelim
Bulanık bir sonbaharı saçlarına sindirerek
Eski coşkular yoldaşı çınar gölgelerine
Bastırılmış tutkuların deprem kuşaklarına
Hırslı çocukların yürüdüğü sokaklara
Al kurumuş yapraklar gibi sakla bu hüznü
Ölümle oynayan çocuklardık daha
Alaca gömleklerimiz sızıyordu tenhalara
İşte yine pencereden atılmış
İntihar süsü verilmiş bembeyaz bir yüz
Bir kadının sevdasını bıçaklıyor güz
Herkes dulbaşına kalıyor
Çiçekler çürüyor
Çürüyor solgun dostluklar
Bir nabız vuruşu duyulsun tut
Ölü kentin aylak karıncaları saklasın suskusunu
Devinsin sarhoş yosunlar durmadan
Edilgen kaygıların burgacını tırmanalım
Tutunalım karanlık dallarına selvilerin
Kimselerin duymadığı çığlıklarımız
Ulansın birbirine
Tut ellerimi sıcacık tut.
<end>

<start>
Hüznün kızıl yaprakları düştü zamana 
Aktı canlar yangınlardan o kızıllığa
Karardı coşkular söndü umutlar 
Döndü ağır ağır umutsuzluğa
Sesler koparıp kanayan şarkılarımdan 
Göçüp giden kuşlar gitti uzağa
Kurumuş dallara takılmış bir uçurtma 
Düşürür çocuk sevdalarımı tuzağa
Sustu solgun bir gül gibi akşam 
Savaşları soygunları bırakıp küstü çağa
Bilmem hangi eller hangi kadehler 
Kalkar bir uzun sükût gibi yalnızlığa
<end>

<start>
Bahardır damıtılan 
Umudun imbiğinden 
Üveyikler biliyor
Dağların eteğinde 
Gelin gülüşü gibi 
Ellerin apak
Ne kadar yakışıyor 
Bir bebek sevincine 
Suyun dibinde çakıl
Duru soluğun okşar 
Eğilmiş de yüzümü 
Dudaklarım duyuyor
Ne incecik gelincik 
Ne gümrah mor menekşe 
İçim papatya tarlası
<end>

<start>
Seher yeli 
Söyle senin bülbüle 
Bıraksın artık ağlamayı 
Geceyi yırtıyor nerdeyse şafak 
Eli kulağında domurların 
Bahardır
Nah işte 
Tohumu saklayan toprak gibi 
Yuvaları kuytularda bekliyor 
Güneş ülkesinin kuşları 
Sıyırdı mı kılıç kanatlarını 
Bahardır
Sabrın dervişi 
Koca çınar 
Gün görmüş gövdesiyle dinelip 
Tazecik yapraklarını açar yine 
Bahardır
Söyle seher yeli 
Söyle senin bülbüle 
Umudun şarkısını söylesin artık 
Toprağı iten tohumun coşkusudur 
Gümbür gümbür 
Sevincin rengine boyayan gökyüzünü 
Bahardır
<end>

<start>
Bağlandı yollarım, kaldım çaresiz
Gayri dünya bana aralandı gel
Derildi defterim artsız arasız
Üst üste dizildi sıralandı gel
Yâri görse idim haftada ayda
Sevip ayrılmaktan ne buldum fayda
Azrail göğsümde canım hay hayda
Ciğerimin başı yaralandı gel
Karac'oğlan der ki başa yazıldı
Gözüm yaşı ceyhun oldu süzüldü
Kefenim biçildi, kabrim kazıldı
Mezarımın üstü karalandı gel
<end>

<start>
Deli gönül gezer gezer gelirsin
Arı gibi her çicekten alırsın
Nerde güzel görsen orda kalırsın
Ben senin derdini çekemem gönül
Santur mu istersin saz mı istersin
Ördek mi istersin kaz mı istersin
Tomurcuk memeli kız mı istersin
Ben senin derdini çekemem gönül
Çıkıp yücelere bakmak istersin
Coşkun sular gibi akmak istersin
Her güzelle yatıp kalkmak istersin
Ben senin derdini çekemem gönül
Karac'oğlan der ki okuyam yazam
Keleş değilim ki kervanlar bozam
Giyinem kuşanam bir hosça gezem
Ben senin derdini çekemem gönül
<end>

<start>
Bir adam hasmını utandıramaz
Elde külliyetli var olmayinca
Pervane sem'ini uyandıramaz
Başta sevda, kalpte nar olmayinca
Nice mertler durur, mert ülkesinde
Adam heveslenir eğlenmesinde
Diyar-ı gurbetin car kösesinde
Eğleşilmez kisb u kar olmayınca
Karac'oglan der ki, sözün bilmişi
Tedbirle görülür dünyanin isi
Ne etsin, neylesin alemde kişi
Felek Mustafa'ya yar olmadıkca
<end>

<start>
Evvel bahar yaz ayları çatıldı
Paralandı bulut göğe atıldı
Akan sular kar buz oldu tutuldu
Dalgalanıp göller ağlamasın mı
Yaz gelir de yazı yaban yurt olur
Her yerde bir alıcı kurt olur
On beşinde kızlar gonca gül olur
Vakit geçen güller ağlamasın mı
Hey der Karac'oğlan bahar erişti
Meyvasın dermeden gazelin düştü
Yüklendi barhanam kervanım göçtü
Tozu kalkan yollar ağlamasın mı
<end>

<start>
Yürü bire yalan dünya
Sana konan göçer bir gün
İnsan bir ekine misal
Seni eken biçer bir gün
Ağalar içmesi hoştur
O da züğürtlere güçtür
Can kafeste duran kuştur
Elbet uçar gider bir gün
Aşıklar der ki n'olacak
Bu dünya mamur olacak
Haleb'i Osmanlı alacak
Dağı taşa katar bir gün
Yerimi serin bucağa
Suyumu koyun ocağa
Kafamı alin kucağa
Garip anam ağlar bir gün
Yer yüzünde yeşil yaprak
Yer altında kefen yırtmak
Yastığımız kara toprak
O da bizi atar bir gün
Bindirirler cansız ata
İndirirler tuta tuta
Var dünyadan yol ahrete
Yelgin gider salın bir gün
Karac'oğlan der nasıma
Çok işler gelir başıma
Mezarımın baş taşına
Baykuş konar öter bir gün
<end>

<start>
Yine dertli dertli iniliyorsun
Sarı turnam sinen yaralandı mı
Yoksa ciğerlerin parelendi mi
Hiç el değmeden ben iniliyorsun
Yoksa sana yâr düzen mi düzdüler
Tellerini sırmadan mı dizdiler
Perdelerin tel tel edip büzdüler
Allı turnam sinen yaralandı mı
Havayı deli gönül havayı
Ay doğmadan şavkı tutmuş ovayı 
Türkmen kızı katarlamış mayayı
Çekip gider bir gözleri sürmeli
Kuru kütük yanmayınca tüter mi
Ak gerdanda çifte benler biter mi
Vakti gelmeyince bülbül öter mi
Ötüp gider bir gözleri sürmeli
Dere kenarında evler hurmayı
Kılavuz ederler telli turnayı
Ak göğsün üstünde ilik düğmeyi
Çözüp gider bir gözleri sürmeli
Karac'oglan der ki geçti ne fayda
Bir vefa kalmadı ok ile yayda
<end>

<start>
Aşam dedim, karlı dağlar başından
Yüce dağlar koç yiğide dag m'olur
Ağrır bedenim, sızlar yaralarım
Bu yarayı ceken yigit sag m'olur
Sıra sıra dikemedim sö'ğü'dü'
Ben başıma veremedim ögüdü
Elleri göğsünde görün yigidi
Yigit mağrur gezmek ile bey m'olur
Öğüt versen, bana ögüt kar etmez
O yarin hayali karşımdan gitmez
Kementle bağlasam, kolun bağ tutmaz
Yarin zulufunden özge bag m'olur
Karac'oglan der ki, fani dünyadan
Korkmaz mısın haram ile zinadan
Ayırır seni anan babandan
Gurbet ile düşen yigit sag m'olur
<end>

<start>
Güzel ne güzel olmuşsun
Görülmeyi görülmeyi
Siyah zülfün halkalanmış
Örülmeyi örülmeyi
Mendilim yudum arıttım
Gülün dalında kuruttum
Adın ne idi unuttum
Sorulmayı sorulmayı
Seğirttim ardından yettim
Eğildim yüzünden öptüm
Adın bilirdim unuttum
Çağırmayı çağırmayı
Benim yarim bana küsmüş
Zülfünü gerdana dökmüş
Muhabbeti benden kesmiş
Sevilmeyi sevilmeyi
Çağır Karac'oğlan çağır
Taş düştüğü yerde ağır
Yiğit sevdiğinden soğur
Sarılmayı sarılmayı
<end>

<start>
Çıktım seyreyledim Niğde'yi Bor'u
Acep gezsem mavi donlum var m'ola
Güzeller durağı Tokat, Engürü
Acep gezsem mavi donlum var m'ola
Hey geri de deli gönül hey geri
Adana, İlbeyli, Göksun, Tekir'i
Otuz iki sancak, Diyarbekir'i
Acep gezsem mavi donlum var m'ola
Heşiri de deli gönül heşiri
Deryada dönüyor kıral yesiri
Halep, Trablus, koca Mısır'ı
Acep gezsem mavi donlum var m'ola
Yeşil ördek yayılıyor çimende
Mehdi günü doğar ahir zamanda
Kürt'te, Hindistan'da, Çin'de, Yemen'de
Acep gezsem mavi donlum var m'ola
Yeşil ördek sulanıyor gölekte
Altın küpe şavk veriyor kulakta
Cennet-i alada, huri, melekte
Acep gezsem mavi donlum var m'ola
Mecliste içerler demi kanyadan
Guzel seven murad alır dünyadan
Kayseri'den, Karaman'dan, Konya'dan
Acep gezsem mavi donlum var m'ola
Hacı Bektaş Veli şeyhlerin piri
Konya'da yoklayın Molla Hünkar'ı
İçel'den, Antep'den, Gürün'den beri
Acep gezsem mavi donlum var m'ola
Mardin'den de Karac'oğlan Mardin'den
Çeken bilir ayrılığın derdinden
Koçhisar'dan, Hasan Dağın ardından
Acep gezsem mavi donlum var m'ola
<end>

<start>
Sarı edik geymiş goncu kısarak
Gidiyor da birim birim basarak
Anası huri de kızı beserek
Emirler'den bir kız indi pınara
Sarı edik geymiş goncu dizinde
Arzumanım kaldı ala gözünde
Böyle güzel m'olur köylü kızında
Emirler'den bir kız indi pınara
Meles gömlek geymiş vücudu nazik
Kollarını sıkmış altun bilezik
Aşnası kötüdür ceylana yazık
Emirler'den bir kız indi pınara
Karac'oğlan der ki n'olup n'olmalı
Keten gömlek geymiş kolu sırmalı
Anasın öldürüp kızın almalı
Emirler'den bir kız indi pınara
<end>

<start>
Bülbül havalanmış yüksekten uçar; 
Has bahça içinde gülüm var, deyi.
Seni seven yiğit serinden geçer, 
Güzeller içinde yarim var, deyi.
Ben seni severim, sen de sev beni.
Mevla`m bir karada koymaz insanı.
Elbet, bir gün olur, ararsın beni; 
Şurda bir divane yarim var, deyi.
Ben, seni severim can ile candan; 
Mevlam ayırmasın sevdiğim benden, 
Canım esirgemem vallahi senden, 
Götür sat pazara, kölem var, deyi.
Karac`oğlan söyler: kaşı karadan, 
Hiçab perdesini kaldır aradan, 
Seni, beni bir Mevla`dır yaradan, 
Büyüklenme, hey kız, güzelim deyi.
<end>

<start>
Kadir Mevlam senden bir dileğim var 
Muhannes kuluna muhtaç eyleme 
Cennet-i alayı nasib et bana 
Sırat köprüsünden yolum bağlama
Kapımıza kara deve çökünce 
Fırtınası şol alemi yıkınca 
Cehenneme kul seçilip çıkınca 
Kadir Mevlam o kullardan eyleme
Kadir Mevlam ateş atma özüme 
Dünya malı görünmüyor gözüme 
Kadir Mevlam sen bak benim yüzüme 
Cehennemin ateşiyle dağlama
Karac'oğlan hata çıkmaz dilimden 
Kocadım da hayır gelmez elimden 
Kadir Mevlam asla geçmez kulundan 
Deli gönül ah çekip de ağlama
<end>

<start>
Yeşil başlı gövel ördek
Uçar gider göle karşı
Eğricesin tel tel etmiş
Döker gider yare karşı
Telli turnam sökün gelir
İnci mercan yükün gelir
Elvan elvan kokun gelir
Yar oturmuş yele karşı
Şahinim var bazlarım var
Tel alışkın sazlarım var
Yare gizli sözlerim var
Diyemiyom ele karşı
Hani Karac'oğlan hani
Veren alır tatlı canı
Yakışmazsa öldür beni
Yeşil bağla ala karşı
<end>

<start>
Şu yalan dünyaya geldim geleli
Tas tas içtim ağulari sağ iken
Kahpe felek vermez benim muradım
Viran oldum mor sümbüllü bağ iken
Aradılar bir tenhada buldular
Yaslandılar şıvgalarım kırdılar
Yaz bahar ayında bir od verdiler
Yandım gittim alkarlı dağ iken
Farımaz da deli gönlüm farımaz
Akar gözlerimin yaşı kurumaz
Şimden geri benim hükmüm yürümez
Azil oldum güzellere beğ iken
Karac'oğlan der ki bakın geline
Ömrümün yarısı gitti talana
Sual eylen bizden evvel gelene
Kim var imiş biz burada yoğ iken
<end>

<start>
Behey ala gözlü dilber
Vaktin geçer demedim mi
Gözlerin olmus harami
Beller keser demedim mi
Bak su kaşa, bak şu göze
Ciğer kebab oldu öze
Yakasız gömlekler bize
Felek biçer demedim mi
Yüzün bedir kaşın kalem
Nasib olup bir dem görem
Kime razılıktır bu alem
Konan göçer demedim mi
Deryalarda gezer gemi
Sukkedir tutinin yemi
Sürelim devrani demi
Devran geçer demedim mi
Karac'oglan, cömertle
Benim işim yok na-mertle
Kahbe felek bin fendile
Gönlüm alır demedim mi
<end>

<start>
Çıkıp yücesine seyran eyledim
Gördüm ak kuğulu göller perişan
Bir firkat geldi de durdum ağladım
Öpüp kokladığım güller perişan
Hayal hayal oldu karşımda dağlar
Eşinden ayrılan ah çeker ağlar
Dökülmüş yapraklar bozulmuş bağlar
Bülbülün konduğu dallar perişan
Yıkılmış dilberin mamur illeri
Susmuş bülbüllerin her dem dilleri
Dağılmış sümbülü solmuş gülleri
Yüzüne dökülmüş teller perişan
Karac'oğlan der ki top avlamadım
Arap ata binip boyalatamadım
Küstürdüm dilberi hoylatamadım
Dilberi küstüren diller perişan
<end>

<start>
Gönül gurbet ele varma
Ya gelinir ya gelinmez
Her güzele meyil verme
Ya sevilir ya sevilmez
Yöğrüktür bizim atımız
Yardan atlattı zatımız
Gurbet ilde kıymatımız
Ya bilinir ya bilinmez
Bahçenizde nar ağacı
Kimi tatlı kimi acı
Gönüldeki dert ilacı
Ya bulunur ya bulunmaz
Deryalarda olur bahri
Doldur ver içem zehri
Suna'm gurbet ilin kahrı
Ya çekilir ya çekilmez
Karacaoğlan düşse yola
Bülbül figan eder güle
Güzel sevmek bir sarp kale
Ya alınır ya alınmaz
<end>

<start>
Vara vara vardım ol kara taşa
Hasret ettin beni kavim kardaşa
Sebep ne gözden akan kanlı yaşa
Bir ayrılık bir yoksulluk bir ölüm
Nice sultanları tahttan indirdi
Nicesinin gül benzini soldurdu
Nicelerin gelmez yola gönderdi
Bir ayrılık bir yoksulluk bir ölüm
Karac'oğlan der ki kondum göçülmez
Acıdır ecel şerbeti içilmez
Üç derdim var birbirinden seçilmez
Bir ayrılık bir yoksulluk bir ölüm
<end>

<start>
Yörü, behey Bulgar Dağı! 
Senden yüce dağ olma mı? 
Sende yaylayan güzelin, 
Yanakları ağ olma mı?
Bulgar Dağı iki çatal.
Arasında güller biter.
Bir yiğide bir yar yeter, 
İki seven del'olma mı?
Bulgar Dağı pare pare.
Kim'al giyer, kimi kare, 
Selam eylen nazlı yare, 
Ayrılanlar bir olma mı?
Yol üstünde iki hanlar, 
Hani sana konan canlar? 
Sevip sevip ayrılanlar, 
Yanıp yanıp kül olma mı?
Karac'oğlan, seni gördüm; 
Düşümü hayıra yordum.
Bugün güzellere sordum, 
Bencileyin kul olma mı.
Eteğinde kervan işler, 
Yükseğinde döner kuşlar.
Kürk geydirir, at bağışlar
Hemen beğler sende m'olur?
Yaylası ufak tepeler! 
Yağar yağmur, kar sepeler.
Kulakta altın küpeler, 
Hemen güzel sende m'olur?
Karac'oğlan, düz ovalar.
Şahanın keklik kovalar.
İnil inil taş yuvarlar, 
Koca seller sende m'olur?
<end>

<start>
Ela gözlü nazlı dilber
Koma beni el yerine
Altın kemerin olayım
Dola beni bel yerine
Hecine gönlüm hecine
Yiğide ölüm gecine
Al beni zülfün ucuna
Sallanayım tel yerine
Gel kız karşımda dursana
Şu benim halim sorsana
Zülfünden bir tel versene
Koklıyayım gül yerine
Karac'oğlan der n'olayım
Kolun boynuma dolayım
Nazlı yar kölen olayım
Kabul eyle kul yerine
<end>

<start>
Dün gece dün gece gördüm düşümde
Göçün çekmiş gider ili Zeyneb'in
İnci mercan gibi ufak dişinde
Tatlı tatlı söyler dili Zeyneb'in
Zeyneb pek küçüktür haldan bilmiyor
Ün eyledim hiç yanıma gelmiyor
Göz görüp de gönül karar kılmıyor
Aştı üstümüzden yolu Zeyneb'in
Yaz gelip de meyvaları yetmemiş
Şeyda bülbül konup figan etmemiş
Bahçasında mor menevşe bitmemiş
Açılmış goncası gülü Zeyneb'in
Sabah olur seher yeli estirir
Siyah zülfü mah yüzünde gezdirir
Zalım engel yari bize küstürür
Dolansın boynuma kolu Zeyneb'in
Bahar olup seher yeli esti mi
Zeyneb bizim ile kadem bastı mı
Acep bizden umudunu kesti mi
Karacaoğlan olsun kulu Zeyneb'in
<end>

<start>
Bir sofra isterim kimse sermedik
Bir yayla isterim kimse konmadIk
Bir güzel isterim yad el değmedik
Ellenmiş te bellenmişi nideyim
Severim güzeli nice olursa
Boyu uzun, beli ince olursa
Severim atımı dinçce olursa
Kovulmuşu, yorulmuşu nideyim
Karac'oglan der ki, kolu kırarım
Nedir yüce dağlar size zararım
Ararsam pınarın gözün ararım
Bulanmış ta durulmuşu nideyim
<end>

<start>
Ilgıt ılgıt esen seher yelleri
Esip esip yâre değmeli degil
Ak elleri elvan elvan kınalı
Karadır gözleri sürmeli değil
Estirir de seher yeli estirir
Kimini güldürür kimin kusturur
Kısmet ise kadir Mevlam gösterir
Sevmeli güzeli öğmeli değil
Bir bölük turna da havada uçar
İner engininden bir bade içer
Esen seher yeli göğsünü açar
Yâr göğsün bendleri düğmeli değil
Bir bölük turna da havada kışlar
Bak başıma geldi gördüğüm düşler
Size derim size yiğit yoldaşlar
Sözü yalan yâri sevmeli değil
Karac'oğlan der ki konup göçmedim
Ak göğsünün düğmelerin açmadım
Fırsat elde iken alıp kaçmadım
Öldürmeli beni döğmeli güzel
<end>

<start>
Ölüm ardıma düşüp de yorulma
Var git ölüm bir zaman da gene gel
Akıbet alırsın komazsın beni
Var git ölüm bir zaman da gene gel
Şöyle bir vakitler yiyip içerken
Yiyip içip yaylalarda gezerken
Gene mi geldin ben senden kaçarken
Var git ölüm bir zaman da gene gel
Çıkıp boz kurtlayın ulaşamadım
Yalan dünya sana çıkışamadım
Eşimle dostumla buluşamadım
Var git ölüm bir zaman da gene gel
Karac'oğlan der ki derdim pek beter
Bahçede bülbüller şakıyıp öter
Anayı atayı dün aldın yeter
Var git ölüm bir zaman da gene gel
<end>

<start>
Yavru güzel olmak için
Yâre bir ben gerek bir ben
Aşık aklın almak için
Yâre bir ben gerek bir ben
Hançer almış destine
Beni öldürmek kastına
Beyaz gerdanın üstüne
Yâre bir ben gerek bir ben
Karacaoğlan çaresi ne
Melhem vurun yaresine
İki kaşın arasına
Yâre bir ben gerek bir ben
<end>

<start>
Yüceden mi geldin sen seher yeli
Daha dostum eller ile gezer mi? 
Solmuş derler gül benzinin iziği, 
Daha dostum eskisinden güzel mi?
O ne dedi, sen ne dedin varıncak? 
Oğlan aşık mısın? Dedi görüncek
El kavuşturup divanına duruncak
Daha dostum eskisinden güzel mi?
Kolda götürürüm yavrı baz gibi
Yüzerim göllerde boymul kaz gibi
Bahçandan açılan top nergiz gibi
Toplar toplar, dost zülfüne dizer mi?
Karac’oğlan, gider kendi yoluna
Çiğ ibrişim pek yakışır beline, 
Divitin, kalemin almış eline; 
O dost bizi defterine yazar mı?
<end>

<start>
Seherden uğradım dostun köyüne“
Hoş geldin sevdiğim, in! ” dedi bana.
Domurcuk memesin verdi ağzıma,
“Yorgunsun sevdiğim, em! ” dedi bana.
Benim yârim gelişinden bellidir,
Ak elleri deste deste güllüdür,
İbrişim kuşaklı ince bellidir
“İnce bellerimi sar! ” dedi bana.
Benim yârim bana yalan söylemez.
Söylerse de gıybetimi eylemez.
İl yanında ikrârını söylemez
“İlleri uyut da gel! ” dedi bana
Mestine de deli gönül mestine,
Âşık olan gül gönderir dostuna.
Telli mahramasın attı üstüme
“Terlersen sevdiğim, sil! ” dedi bana
Karac’oğlan, sırrın kime danışır? 
Siyâh zülfü mah yüzüne kıvrışır.
Ayrılanlar elbet bir gün kavuşur“
Ağlama sevdiğim, gül! ” dedi bana
<end>

<start>
Evvel sen de yücelerden uçardın
Şimdi inginlere indin mi gönül
Derya deniz dağ taş demez geçerdin
Karadan menzilin aldın mı gönül
Yiğitliğim elden gitti yel gibi
Damağımda tadı kaldı bal gibi
Hoyrat eli değmiş gonca gül gibi
Bozulmuş başlara döndün mü gönül
Hasta oldun yastığını istersin
Kadir Mevlâ'm sağlığını göstersin
Cennet-i âladan bir köşk dilersin
Boynunun farzını kıldın mı gönül
Karacaoğlan der ki söyle sözünü
Hakk'a teslim eyle kendi özünü
Nâs işine karalama yüzünü
Yolun doğrusunu buldun mu gönül
<end>

<start>
Katar katar olmuş gelen turnalar
Şu halime, şu gönlüme bak benim
Şahin pençe vurdu, tüyüm ağarttı
Kanadıma bir ok vurdu berk benim
Gökyüzünde turnam bölüktür bölük
Ayrılık elinden ciğerim delik
O'nu' muhabbet de sonu ayrılık
Depreştirmen, eski yaram çok benim
Gittim gurbet ile geri gelinmez
Kim ölüp de kim kaldığı bilinmez
Ölsem gurbet ilde gözüm yumulmaz
Anam, atam bir ağlarım yok benim
Karac'oglan der ki, bre erenler
Ben gidiyom, mağmur olsun örenler
Kavim, kardaş, konuştuğum yarenler
Soyundurup, çıracığım yok benim
<end>

<start>
Eğer benim ile gitmek dilersen
Eğlen güzel yaz olsun da gidelim
Bizim iller kıraçlıdır aşılmaz
Yollar çamur kurusun da gidelim
Aşamazsın Karaman'ın ilini
Köprüsü yok geçemezsin selini
Gerdan yaylasının Perçem belini
Lale sümbül bürüsün de gidelim
Sökülsün dağların buzu sökülsün
Öne insin, çöl ovaya dökülsün
Erzurum dağının karı çekilsin
Ak koyunlar yürüsün de gidelim
Karac'oğlan der ki buna ne fayda
Hiç rağbet kalmadı yoksula payda
Bu ayda olmazsa gelecek ayda
Onbir ayın birisinde gidelim.
<end>

<start>
Gel benim fahr-i cihanım,kıblegahım Mustafa
Cihanın umudu sensin,Padişahım Mustafa
Halil'in kuyuna vardım,hacılar bayram eder
Arafat'ta kurban kestim işte canım Mustafa
Bak şu kelb rakibe ki, yarime neler demiş
Okunan Kur'an hakkiçün,iftiradır Mustafa
Ben ölünce katiplere vasiyet etsem gerek
Yazdıram sinim taşına,intizarım Mustafa
NESİMİ'yem derde düştüm,derdimin dermanı yok
Derdimin dermanı sensin,ah u zarım Mustafa
<end>

<start>
Ehl-i imam işlerin şol demde inkar ettiler
Çün Nesimi'yi Halep şehrinde berdar ettiler
Öyle kim cevr eyleyüp zulm ile hakkı basdılar
Ahsen-i takvimi gör kim nice inkar ettiler
Müftüler fetva verüben hakkı batıl ettiler
Küfr edüp imana gelmez,gelmeğe ar ettiler
Hak bana emreyledi söyle deyüben söyledim
Sözlerim destan edüp alemde destan ettiler
<end>

<start>
Haste-dilem,cefakeşem
Ah nidem nidem nidem
Yaktı beni firag-u gam
Ah nidem nidem nidem
Yaktı beni çü hasretin
Firkat ü can ü zahmetin
Olmasa ger inayetin
Ah nidem nidem nidem
Hecr ile yandı bu ciğer
Derdile can neler çeker
Sabır gerek yahut seher
Ah nidem nidem nidem
Milket-i dilde şah idem
Derdile nice ah idem
Gözyaşını güvah idem
Ah nidem nidem nidem
Gerçi bügün NESİMİ'yem
Haşemi'yem,Kureyşi'yem
Bir sanemin esiriyem
Ah nidem nidem nidem
<end>

<start>
Gel bana cevr etme sende bulursun
Ya birde ikide yedide onda
Tut mürşid eteğin vasıl olursun
Medet nazargahı yedide onda
Üçlere yoldaş ol eyle niyazı
Hüda kabul eder böyle niyazı
Dün ü gün ah edüp eyle niyazı
Arsa-i aşk içre yedide onda
Nesimi yedide onda mı dersin
Üçler meclisinde onda mı dersin
Elestü bezminde onda mı dersin
Kırıklar dergahında yedide onda
<end>

<start>
Ben melamet hırkasını
Kendim giydim eynime
Ar u namus şişesini
Taşa çaldım kime ne
Gah çıkarım gökyüzüne
Seyrederim alemi 
Gah inerim yeryüzüne
Seyreder alem beni
Gah giderim medreseye
Ders okurum hak için
Gah giderim meyhaneye
Dem çekerim kime ne
Sofular haram demişler
Bu aşkın şarabına
Ben doldurur ben içerim
Günah benim kime ne
Ben yitirdim ben ararım
Yar benimdir kime ne
Gah giderim öz bağıma
Gül dererim kime ne
Sofular secd'ederler
Mescidin mihrabına
Benim ol dost eşiğidir
Secdegahım kime ne
Nesimi'ye sordular ki
Yarin ilen hoş musun 
Hoş olayım olmayayım
O yar benim kime ne
<end>

<start>
Ehl-i iman işlerini şol demde inkar ettiler
Çün NESİMİ'yi Halep şehrinde berdar ettiler
Öyle kim cevr eyleyüp zulm ile hakkı bastılar
Ahsen-i takvimi gör kim nice inkar ettiler
Müftüler fetva verüben hakkı batıl ettiler
Küfr edüp imana gelmez,gelmeğe ar ettiler
Hak bana emreyeledi söyle deyübejn söyledim 
Sözlerimi destan edüp alemde destan ettiler
Bileyüben bıçakların çünkü canıma kıydılar
Sag iken ben aşkı gör nice bimar ettiler
Soydular çıkardılar tenimden çün derimi
Yas edüp gökde melekler cümlesi zar ettiler
Ey NESİMİ vasıl oldun Hakk-ı Rahmana sen
Cennet-ül me'vayı buldun,yerin gürzar ettiler
<end>

<start>
Evliyadan aldık biz bu erkanı
Yana yana zikredelim Allah'ı
Canda ayan gördük sırr-ı Süphanı
Yana yana zikredelim Allah'ı
Daima Süphanın ismini der idim
Derunumda olan perdeyi giderdim
Bir idim vardım ummana erdim
Yana yana zikredelim Allahı
İsyanla kararmıştır yüzleri
Anın için Hakkı görmez gözleri
Bize kar eylemez münkir sözleri
Yana yana zikredelim Allahı
Seyyid NESİMİ eydür bahre daldım da geldim
Mümkünat ilmini bildim de geldim
Hakikatta yerin gördüm de geldim
Yana yana zikredelim Allahı
<end>

<start>
Yoluna canlar fedadır ya Aliyyelmürtaza
Destgirin hem Hüdadır ya Aliyyelmürtaza
'Lahmüke lahmi' dedi çün ol şefiülmüznibin
Ol da hakkında nidadır ya Aliyyelmürtaza
Zülfikarın haricin boynundan eksik olmasın
Sana Hakktan bu atadır ya Aliyyelmürtaza
Ey şu kimse sevmedi bunda seni anda olur
Havz-ı kevdesden cüdadır ya Aliyyelmürtaz
Kim ki zahir görmedi nakşında nakkaaşı ayan
Bi-basirettir a'madır ya Aliyyelmürtaza
Bu NESİMİ mehdin okur,kıl inayet sen ana
Eşiğinde bir gedadır ya Aliyyelmürtaza
<end>

<start>
Bu gün ol dilber-i rana
Benimle oldu hem-saye
Ki yüzü güneşe benzer
Latif kaşlarıdır aya
Beli ince,boyu uzun
Yüzü hubdur,sözü mevzun
Dili sihri,okur efsun
Gönlümü verdi yağmaya
Benim gönlüm alan dilber
Yüzü hubdur, sözü enver
Güzeldir 'Allah-u Ekber'
Ne güzel beslemiş daya
Dedim:Ey hubların şahı
Terrahhüm eyle billahi
Gönül ikliminin mahı
Bu günü salma ferdaya
Dedim:Dilber lebin emsem
Olurdu derdime derman
Dedi:Vakti değil,ebsem
Düşersin ceng-ü kavgaya
Dedim:Dilber beni öldür
Gerek ağlat,gerek güldür
Nesimi çün sana kuldur
Serini koymuş ortaya
<end>

<start>
Sakiya bir cur'a sun cam-ı safanın aşkına
Sakı-i kevser Aliyy'el Murtazanın aşkına
Hdim-ül fakr oldu,ezdi Şahım engür şerbetin
Kırıklar anı kıldılar nüş Mustafanın aşkına
Şahımın Şahıdır gönlümdeki hep ehl-i beyt
Kevn mekandan geçmişiz biz al-abanın aşkına
La-feta illa Ali'nin manisinin fehmeylemeyen
Zikrederler gece gündüz Mücteba'nın aşkına
Lale başına elif çekmiş Hüseyniler gibi
Kan boyanmıştır Şehid-i Kerbalanın aşkına
Hanedanı Mustafaya sıdk ile bel bağlayan
Oynadır meydanda başın evliyanın aşkına
Ey NESİMİ seyfin ile öldür yezid-i müşriki
Er değildir kim ki çalmaz tigi Şahın aşkına
<end>

<start>
Yandım yakıldım ben nar-ı aşka
Andelip oldum ben zar-ı aşka
Bezm-i elesten mest olup gelir
Ben bende oldum sevda-yi aşka
Nice Süleyman geldi cihana
Ben Süleymanın hünkar-ı aşka
Zülfün hevası eyledi hayran
Olmuşum Mansur ben dar-ı aşka
Mahvetti beni nurdan envarı
Müstağrak oldum envar-ı aşka
Seyyit NESİMİ terk et bu resmi
Yandır bu cismi ateş-i aşka
<end>

<start>
Sefer oldum aynı gare
Gider oldum diyarımdan
Felek zullmetti ayurdu
Beni gül yüzlü yarimden
Ölem bir gün,gidem bir gün
Tenim türab olsun her gün
Gelir muhabbet kokusun
Yel estikçe gurabundan
Senin aşkın muhabbetin
Yakar beni derunumdan
Figanım arşa yükseldi
Felekler yandı ahımdan
Seyyid Nesimi'nin ahı
Gidenler gelmiyor dahi
Yetiş ey Kerbela Şah'ı
Mahrum etme didarından
<end>

<start>
Sorma be birader mezhebimizi
Biz mezhep bilmeyiz,yolumuz vardır
Tutmuşuz evvelden rah-ı selamet
Çağırma meclis-i riyaya bizi
Bizlerden bekleme züht-ü ibadet
Biz şerbet içmeyiz, dolumuz vardır
Biz müftü bilmeyiz,fetva bilmeyiz
Kıyl-ü kal bilmeyiz,itfa bilmeyiz
Hakikat bahsinde hata bilmeyiz
Şah-ı Merdan gibi ulumuz vardır
Tevalla olmaktır bize alamet
Sanma ki sağımız solumuz vardır
Ey zahit,surete tapma, Hakk'ı bul
Şah-ı Velayete olmuşuz hep kul
Başka şey bilmeyiz,Alimiz vardır
Nesimi,esrarı faş etme sakın
Ne bilsin ham ervah likasın Hakk'ın
Hakk'ı bilmeyene Hakk olmaz yakın
Bizin Hakk katında elimiz vardır
<end>

<start>
Nazar kıl gönlüm şehrine dünya fani dost sevdiğim
Aşığa bunca sitemler bi-revadır dost sevdiğim
Bunca yıldır ceht eylerim gönlüm ayrılmıyor senden
Hep benim senden umduğum bi-nevadır dost sevdiğim
Yüzü kara şol rakipler neler söylemiş hakkımda
İsmi müsemma hak için iftiradır dost sevdiğim
Ademin hakkı hak için düşmanımı şad eyleme
Hep benim senden umduğum merhabadır dost sevdiğim
Gel ha gel ha Kul Nesimi lebinde var türlü bade
Aşığa bu cevr ü cefa revadır mıdır dost sevdiğim
<end>

<start>
Şem'a düşen pervaneler
Gelsin bir hoşça yanalım
Aşka düşen divaneler
Gelsin bir hoşça yanalım
Varın söylen şol bülbüle
Neden aşık olmuş güle
Ermek istersen o kül'e
Gelsin bir hoşça yanalım
Nesimi döğünsün taşlar
Akıtalım gözden yaşlar
Hak tariktir hey kardaşlar
Gelsin bir hoşça yanalım
<end>

<start>
Gel beni ağlatma Şah'ım 
Ben sana kullar olayım 
Gel bana ceylan bakışlım 
Ben sana kullar olayım
Bir gonca bülbülün idim 
Geldim dalında ötmeğe 
Sanma ağlatma düşmez 
Ben sana kullar olayım
Açtın zülüfün telinden 
Zülüfün ucu mâh gibi 
Kesip de yabana atma 
Ben sana kullar olayım
Nesimî can Nesimî 
Derdime bir çare kıl 
Ezelden seni sevdim 
Ben sana kullar olayım
<end>

<start>
Yaptığımız Kabe'dir 
Yıktığımız kilise 
Şu bizim seyranımız 
Bir seyrana benzemez
Süleymanlar içinde 
Ali bir Süleyman'dır 
Süleymanlar bildiler 
Süleyman'a benzemez
Abdesimiz katlanmak 
Namazımız sabretmek 
Biz bir oruç tutarız 
Ramazana benzemez
Kitabımızda kıl var 
Dağlar kadar görünür 
Bir bir âyet okuruz 
Bir Kur`an'a benzemez
Kul Nesimi sen seni 
Mânâ bilir söylersin 
Biz bir deniz geçeriz 
Bir ummana benzemez
<end>

<start>
Boş versene biz aşık olmayalım birbirimize..
Konserlere gidelim, maça gidip küfür edelim, uçurtma uçuralım, kumsalda uzanıp deli gibi içelim..
Gecede yıldızlara bakabiliriz..
Bisikletle gezerken yagmur yagsın, sırıl sıklam olalım..
Bisikletin zinciri atsın, sen yine ellerini kirlet yaparken ben sileyim..
Bana kek yap..
Balık tutalım, sonra tekrar denize atalım. 
Boş ver aşık olmayalım biz bebeğim. 
Aşk korkutucu, aşk yorucu, aşk zarar verir..
Beraber eğlenelim en iyisi, ama hep ve tek benimle uyu..
<end>

<start>
Sonra sen kendi yolunu çizdin.. Benim ilkokulda resmim zayıftı, pek bir şey çizemedim.. Bir işe girdim, ikisi ciddi beş kadını sevdim.. Beşiktaş’ta bir eve taşındım ve sigarayı bıraktım.. Bulaşık makinem var.. Alttan iki dersim var.. Bir kitap projem var.. Ve sen yoksun..
<end>

<start>
Bütün eve dönmek isteyenlere
Kaç lisan bilirsen bil,
Terk edilmeyi yüreğine tercüme edemeyeceksin.
Tahmini ne zaman bana aşık olursun?
İnsanların ayrıntılara boğulmadığı günlerden kalma güzel bir cümle vardı. Göz gördü, gönül sevdi.
Gidişini başka türlü açıklayamıyorum
Hayat bir yanıyla güzeldir canım, sen de güzelsin
-Çayevlerine gereken özeni göstermeliyiz.
-Haydi iç de çay koyayım.
Sen varken ona mı yalvaracağım! o da beni sevsin rabbim, bunu ancak sen yaparsın! amin..
İnsan acizdir, muhtactır; fazla artistlik yapmamalıdır.
Ne ikna edici bir intihar girişimidir şimdi göz göze gelmek
4- Sevgili şeyhim; 
Ben Allah’ı çok seviyorum.
Onu düşününce içim titriyor; elim- ayağım- soluğum, her şeyim kesiliyor.
Ama ona bir türlü açılamıyorum, ne yapmalıyım?
Tam buraya uygun bir ayet bulamıyorum.
Oysa ne çok ayet vardı 90’larda…
Ve diyelim ki Humeyni’yi de seviyorum Jack Daniel’ı da
Sonra sen kendi yolunu çizdin..
Seni seviyorum.
Bana bir öpücük verin yoksa şair öleceğim
Boş versene biz aşık olmayalım birbirimize..
Aşk korkutucu, aşk yorucu, aşk zarar verir..
Beraber eğlenelim en iyisi, ama hep ve tek benimle uyu..
Resulullah süper bir insandı, ben o kadar değilim,
Ah aşk! 
Bir topluluğun fotograf çekildikten sonra
Dağıldığı
An.
Ne demek istediğimi bilmemek istiyorum.
İşte sen gülüyorsun
Ve beni daha geniş bir salona almış oluyorlar
Ayakkabılarını kapımın önünde görmeyi istiyorum
Ve bunları elbette çabucak geçelim sevgilim
Yağmur başladı sen dedim camlara koştum
Fotoğrafı Ve’l Asr ile açıkla derdi babam
-Yoksa seni rahatsız mı ettim?
<end>

<start>
Bile bile aynı kâğıdı açıyorum: kendimi sınamanın ağırlığı hergün artsa da.
Saat kaç olmuş... hâlâ bir çocuk yürümemiş sokakta!
Sabah da, akşam da kül boşaltıyorum: yanan zamanın.
Tek tek kendi yazgımızı mı yaşayacağız, yoksa yazgılarımızın toplamından her birimize düşen parçayı mı yaşayacağız?
Hayır! yazar havlu atmaz. Olsa olsa, sükûtunu duvara asar, tüfek gibi; bakar.
Bir nidâ kadar gerekli bana: sinirliliğim sakinleştiriyor beni.
Alınyazıma sâdık kalmalıyım.
İki eliyle sıkıyordu başını: çatlamasın diye...
Çileyi çeken yazıyı yazandır. Bin çile de bin çeşit yazı demektir.
İnsan, yeryüzündeki garipliğini, sabaha girmek üzere olan ıssız bir sokakta daha iyi mi anlar gibi oluyor ne?
Ağlaya ağlaya yanına geldi zaman: diz dize oturup, teselli etti; n'apsın. İçinden, 'Amma da buldu ha adamını! ' da geçmedi değil doğrusu.
Ne durumda olursak olalım, bir müziğiz; insan, kendi sesini, dâima, başkalarından önce işitir. Herkesin, kendince bir çileye dayanabilme gücü de burdan gelir ya.
Elbette aynı şeylerle acı çekmek çok zor bir eylem.
Yüzünüze güller, dün gece çok okudum.
...
Uzak bir pencereydi, yeni kalkmıştım uykudan: bir ağacın dalları Kâbe'ye bakıyordu.
Stop - zamanın da bir uğunması var ki, doğrusu dayanamıyorum bakmaya; mekânda, çünkü, zamanla derin bağıntı içindedir ya, herhalde sana göstermemeye çalışıyor.
İnsan, yıkılan KENDİKENDİSİYLE DE burun buruna gelebilir bazan.
Nuri Pakdil
Klas Duruş / Edebiyat Dergisi Yayınları
<end>

<start>
İnsanın en çok kalbi temiz olmalıdır. 
Tüm organlarımıza buyuran bir güç var onda.
Anlatmaya, yorumlamaya gücümüzün yetmediği bir giz birikimi bu.
İnsanı kalbinden tutamadınız mı, görün nasıl kayıp gidecek elinizden! 
Kaygan, yabancı madde dolu bir şey olup çıkacak sonunda.
Kalbin gereksinimlerine dikkat edilmedi mi emek de, ekmek de yitiriverir anlamını.
Ne emek, ne ekmek; önce kalbimiz bozuluyor çünkü.
<end>

<start>
Kalbime bir daha cemre düşer mi? 
kalbime cemre düştü
Ahid Kulesi
<end>

<start>
Yolda, çocuğunun elinden tutmuş bir bayan görsem yürürken çocuğun düşmemesi için tutuyor sanırdım. Ama öyle değilmiş. Kendimize bir destek bulmak için tutuyoruz çocukların ellerinden.
<end>

<start>
Şimdi dünyada nerede biri ağlıyorsa
Sebepsiz, dünyada, ağlıyorsa
Bana ağlıyor.
Şimdi gecede nerede biri gülüyorsa
Sebepsiz, gecede, gülüyorsa
Bana gülüyor.
Şimdi dünyada nerede biri yürüyorsa
Sebepsiz, dünyada, yürüyorsa
Bana gidiyor.
Şimdi dünyada nerede biri ölüyorsa
Sebepsiz, dünyada, ölüyorsa
Bana bakıyor.
Çeviri: Behçet NECATİGİL
<end>

<start>
geceleri ağlayarak
yattığımı söyleyemediğim sen,
özü beni bir beşik kadar yoran.
benim yüzümden uyumadığını
bana söylemeyen sen:
bu hasreti gidermezsek
nice olur halimiz?
sevenlere bir baksana,
itiraf etmeye başlar başlamaz
nasıl da yalan söylerler.
sensin yalnızlığımın tek sebebi. tek seni karıştırabilirim.
bir süre sensin o, sonra yine uğultu
ya da iz bırakmayan bir koku.
ah, kaybettim hepsini kollarımda,
bir tek sensin, sen, tekrar tekrar doğan:
sana hiç bir zaman sarılamadığımdan, vazgeçemiyorum senden.
Çeviri: Gülbahar Kültür
<end>

<start>
Akar orada okul uzun korku ve zaman 
Gürültülü boğuk duruşlu nesnelerle iç içe kayan 
Ey zaman ey yalnızlık ey günün zorlu geçidi 
dışarıdayız şimdi: Kıvılcımlanır ve çınlar yollar 
Meydanlarda sıçrayan fıskıyeli havuzlar 
Ye bahçelerde öyle genişler ki dünya 
Giysiler içinde geçer devran ve bütün bunlarla 
Bir başkasından tam başka gidilirdj ve gidiliyor 
Ey muhteşem zaman ey geçen zaman 
Ey mutlak yalnızlık
Bütün bunlarla seyredilir uzaklar 
Erkekler kadınlar erkekler erkekler kadınlar 
Ve çocuklar ki başkadırlar ve çeşitlidirler 
Ve anıdaki ev ve arada sırada bir köpek 
Korku yerini sessizce güvene terkeder 
Ey anlamsız keder ey rüya ey şafak 
Ey dipsiz ırmak
Ve böyle oynaya oynaya top çember ve teker 
Yumuşak ve tatlı renk atan bir bahçede 
Yakalamanın kör ve azgın acelesiyle 
Bazan büyüklere hafifçe çarpılır 
Fakat akşamla sessizce eve 
Küçük ve katı adımlarla gidip yakalanmak 
Ey daima daha çok kaçan kavrama 
Ey korku ey yük
Ve saatlerce büyük gri havuzun eteğinde 
Küçük ve katı adımlarla gidip yakalanmak 
Daha birçok daha güzel yelkenliler 
Unutuldu uçuştukları için daire çizerek 
Fakat mecburuz düşünmeye küçük ve solgun 
Şeklini havuza dalıp gider gibi görünen yüzün 
Ey çocukluk ey kaypak tartı 
Nereye nereye
Türkçesi:Cahit Zarifoğlu
<end>

<start>
Yolumda değil onlar. (Bu yolda)  olmama onlar izin veriyor. 
Derler ki hiçbirşey olmaz bana. 
Ne kadar iyi. 
Hiçbir şey olmaz. Ruhülküdüsten akar 
tüm şeyler, o özel hayaletin çevresine 
gelirler ve giderler(bilirsiniz) -, 
ne kadar iyi.
Hayır, gerçekten düşlememeliyiz bunun 
tehlikeli olacağını. 
Elbette kan vardır. 
En sertlerindendir kan da. Sert taş gibi. 
Artık sürdüremeyeceğimi düşünüyorum bazen-,
(Ne kadar iyi)
Oradaki şu güzel topa bak: 
her yerde olduğu gibi kırmızı ve yuvarlak. 
İyi ki öyle olmasını sağladın. 
Çağırsam gelir mi bana?
Dünya ne kadar tuhaf görünür, 
karışgan ve kırılgan, uzak ve yakın: 
dostça, biraz belirsiz.
Türkçesi: M. KANSU
<end>

<start>
Haykırsaydım, kim duyardı beni, melekler 
Katından? Ve ansızın bassaydı bile 
İçlerinden biri beni bağrına: Yok olurdum onun 
Daha güçlü varlığı karşısında. Çünkü güzel olan değil başka bir şey 
Korkuncun başlangıcından, ancak katlanabildiğimiz ona; 
Hayranız ona, kayıtsızca küçümsediğinden 
Bizi yok etmeyi. Her melek korkunçtur. 
Ve tutar kendini, yutkunurum çağrışını 
Karanlık ağlayışımız. Ah, kime gereksinim 
Duyabiliriz ki? Meleklere değil, insanlara değil; 
Ve farkına vardılar bile hayvanlar, kendi sezgileriyle 
Hiç de güvenlik içinde olmadığımızın 
Anlamlarla oluşturduğumuz bu dünyada. Bize kalan belki de 
Bir ağaç, yokuşun başındaki her gün yeniden 
Görebileceğimiz; belki de biz kalan, geçmişin sokakları; 
Ve çeke çeke uzattığımız bağlılığı bir alışkanlığın, 
Bize yapışıp kalmış; öylesine yapışmış ki, kopmak bilmiyor. 
Bir de gece, gece, evrenle dolu rüzgar 
Yüzümüzü kemirdiğinde-, kime kalmaz ki, o özlenen, 
Yumuşakça hayal kırıklığına uğratan, bir kalbi 
Alt etmeyi bekleyip de. Yoksa gece, sevenlere daha kolay midir? 
Ah, ne çare, örttüler yazgılarını birbirleriyle. 
Bunu bilemez misin hala? Fırlat kollarından boşluğu 
Karışsın soluğumuz evrene; belki de kuşlar içlerinde 
Hissedecekler zenginleşen havayı uçarlarken.
Evet, baharların gereksinimi vardı sana. Beklemişlerdi bazı 
Yıldızlar senden, onları hissetmeni. Yükselmişti 
Bir dalga geçmişten, ya da 
Geçerken açık bir pencerenin önünden 
Verivermişti kendini sana bir keman sesi işte tüm bunlar görevindi 
Ama başarabildin mi? Değil miydin hala 
Beklentilerin dağınıklığında, müjdelerken her şey 
Sana bir sevgiliyi? (Nerede alıkoymak istiyorsun onu, 
Kapından büyük, yabancı düşünceler 
Girip çıkarlarken ve sende gecelerken sik sik.)
Ama özlüyorsan, şarkında sevenleri anlat. 
Ölümsüz değildir yeterince onların bu ünlü duygusu. 
Onları anlat şarkında, neredeyse kıskandığın; o terkedilmişleri, 
Daha fazla sevebildiklerini sandığın tatmin edilmişlerden. Başla 
Yeniden, hiç erişilmez o övgüye 
Düşün: o kahramanları, yok olmayı her zaman 
Bir bahane sayan varolmaya ve onlarin son doğuşlarını, 
Ama alır sevgilileri yorgun doğa 
İçine yeniden, sanki bir ikinci sevgi yaratma gücü 
Yokmuşcasına. Düşündün mü Gaspara Stampa’yı (1)
Yeterince? Öyle ki, bir genç kız da 
Sevgilisini yitirmiş, örnek alarak 
Bu seven kadını: ben de onun gibi olsaydım diyebilsin. 
Zamanı gelmedi mi, bu en eski acıların bize 
Daha faydalı olmalarının? Zamanı gelmedi mi, seven bizlerin 
Sevgiliden ayrılmasının ve bunu heyecandan titreyerek başarmasının: 
Titrek kirişi yenen bir ok gibi, fırlarken tüm hızıyla 
Olduğundan daha fazlasına erişmek için. Çünkü yok kalmak diye bir şey.
Sesler, sesler. Dinle, kalbim, tıpkı yalnızca 
Ermişlerin dinlediği gibi. Öyle ki, o dev çağrı 
Kaldırdı onları yerden. Ama onlar 
O doğaüstü kişiler, sürdürürlerdi diz çökmeyi aldırmadan: 
İşte böylesine kulak vermişlerdi. Sanma ki, dayanabilirdin
<end>

<start>
Hey gidi çocukluk saatleri, 
sadece geçmiş gitmişten fazlası varken 
figürlerin ardında ve gelecek yokken önümüzde, 
Büyüyorduk elbet ve bir an önce büyük olmak için 
sıkıştırırdık kendimizi kimi zaman, büyümüş olmaktan 
başka şeyi olmayanlar hatırına biraz da. 
Ve kalıcı olanla eğlenirdik yine de 
kendi başına yürüyüşümüzde ve orada dururduk, 
dünya ile oyuncak arasındaki fasılada; 
bir yer ki, saf bir olaya 
vakfedilmiş en baştan.
Kim gösterebilir çocuğu olduğu gibi? Kim 
yıldızlar arasına koyup da onu, uzaklığın ölçüsünü 
verir eline? Kim imal eder çocuk -ölümünü 
gri, kuruyan ekmekten, -ya da bırakır 
yuvarlak ağzı içinde, güzel bir elmanın 
koçanı gibi aynı? ...... Katillerin iç yüzünü 
görmek kolay. Ama şu var ki: ölümü, 
ölümün tümünü, yaşamdan önce bile 
nazikçe kapsamak ve öfke duymamak 
tarif edilemez.
Çev: Süha Rami Kıratlığolu
<end>

<start>
Biliriz aşkın vadisini,
çanların eşlik ettiği mezarlığı,
tekrar ve tekrar,
kederli isimleriyle
ürkütücü bir uçuruma 
düşenleri,
tekrar ve tekrar
gökyüzüyle baş başa,
seriliriz altına
unutulmuş ağaçların
tekrar ve tekrar.
Çeviren:Furkan Emir
Mahlas:Heimlich Rauchen
<end>

<start>
Ayrılık ve yalnızlık 
yağmura benzer,
süzülür
derinliklerden geceye,
yalpalar ücra ovalara,
süzülür
göklere,
eski tahtına.
ve O anda
ayrılık serpilir,
şehrin üzerine.
Sokaklar gözlerini açtığında,
boşanır üzerimize
en cıvıltılı zamanda.
Ve elleri boş kalan
gövdeler,
kırgın ve çökmüş
yalpalayarak.
Ve iki insan,
tenezzül etmezken
bakmaya,
yatarlar yine aynı yatağa.
O an yalnızlık nehirlere eşlik eder...
Çeviren:Furkan Emir
Mahlas:Heimlich Rauchen
<end>

<start>
Kilden yapılma ve
oyulmuş içlerinde,
Bazı vazolar şarap saklar,
bazıları yağ.
Daha küçük,
ve en ince olan; 
Ben,mütevazı bir şekilde
oydum ki kendimi,
birazda olsa göz yaşı
dolsun diye içime.
Vazolarında,
şarap değerlenir,
yağ berraklaşır.
Peki gözyaşları? 
Kendi merceğimde,
kör ettiler beni,
ağırlaştırdılar,
dengemi bozdular,
kırılganlaştım,
boşalttılar beni
en sonunda...
Çeviren:Furkan Emir
Mahlas:Heimlich Rauchen
<end>

<start>
Bu vedayı,
anlamaktan yoksunuz.
Ölüm pazarlık yapmaz
bizlerle,
Ne bir hayranlık,
ne bir özlem,
yada nefret
sergilemek zorunda değiliz.
Matem ve Trajedi dolu,
Sahte maskesi bizi
aldatıyor.
Dünya sahnesi,
oynamakta olduğumuz
rollerle dolu,
ve eğlendirme endişesiyle
çırpınırken biz,
Ölümde kendi rolünü
oynar,alkış beklemeden.
Oysa ki sen terkettiğinde,
değersizleşti bu sahne,
Yeşil,
Hep taze ve gün ışığına
doymuş hakiki ağaçlar; 
Gerçekliğin görünüşü
zayıfça sergiledi kendini,
yokluğunda.
Devam ediyoruz,
hala çırpınıyoruz,
rollerimize gerekenleri
vermekten aciz bir
şekilde; ama varlığın,
tam ortasında kayboldu
oyunumuzun.
Ama zamanla,
hakkımızdan geliyor,
gerçekliğinin anlamı; 
o kadar boğulmuşuz ki,
alkışlamayı unutup
kendi hayatlarımızı yaşamışız,
rollerimiz yerine.
Çeviren:Furkan Emir
Mahlas:Heimlich Rauchen
<end>

<start>
Biz yalnızız, korku yalnızıyız,
bir başkasındadır tek dayanağımız,
her söz bir orman gibi olacak
bizim bu yolumuzda.
İstem, sadece rüzgârdır
bizi iten, döndüren ve kovalayan,
biz kendimiz
filizlenen özlemin kendisiyiz.
<end>

<start>
Benden bir şey daha söylememi isterseniz, şunu derim size: Sizi avutmaya kalkacak kişinin kendisi, sizin bazen hoşunuza giden yalın ve sessiz sözcükler arasında zahmetsiz yaşayıp gidiyor. Yaşamı çileler ve hüzünlerle dolu ve çok daha kötü, sizinkinden. Gelgelelim, bir başka türlü yaşasaydı, sizin için o avutucu sözcükleri de bulamazdı.
<end>

<start>
ERKEK VE KADIN, SEVGİ VE EVLİLİK ÜSTÜNE
Sevmek iyidir, çünkü zordur sevgi. İnsan olarak bir başkasını sevmemiz, belki de yükümlü kılındığımız en çetin, en ağır bir görev, en büyük sınanma ve sınav, bütün ötekilerin yalnızca hazırlık oluşturduğu bir çalışmadır. Bunun içindir ki gençler, her bakımdan bu toy kişiler sevginin altından kalkacak durumda değildir, henüz öğrenmeleri gerekir sevgiyi, bütün varlıkları, bütün güçleriyle her çarpmada kabaran yalnız ve ürkek kalpleri üzerine odaklanıp sevgiyi ilkin öğrenmeleri gerekir. Ama öğrenim dönemi kendi içinde kapalı, uzun bir zamanı kapsar. Dolayısıyla, sevmek uzun bir zaman parçasını kucaklayan, yaşam süresinin hayli ilerisine kadar uzanan bir yalnızlıktır insan için, tek başınalıktır yoğun ve derin. Sevgi bir kez bir başkasında çözünüp erimek, kendini bir başkasına adamak, bir ikinci kişiyle birleşmek değildir; çünkü henüz durulmamış, gelişim sürecini tamamlamamış, düzenden yoksun birinin bir başkasıyla birleşmesi ne anlam taşır? Sevgi yüce bir nedendir tek kişinin olgunlaşıp kendi içinde bir varlık sahibi olmasını, dünya olmasını, bir başkası uğrunda dünya olmasını sağlayan. Sevgi, alçakgönüllülük tanımayan istektir bir kişiye yöneltilmiş, onu başkaları arasından seçip büyük bir misyonu gerçekleştirmeye buyur eden çağrıdır. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
İnsan ne kadar birikimliyse, tüm yaşantıları o kadar zengin nitelik taşır. Derinlikli bir sevgiye ulaşmak isteyenin tutumlu davranması gerekir; böyle biri toplayıp devşirecek, sağdan soldan bulup buluşturduklarıyla bal üretecektir. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Kalpleriyle sürekli ilgilenmek dışında bir hünerleri yoktur kadınların, bütün sanatları budur. Genelde başka uğraşlar peşinde koşan erkeklerin, sevgi işini yüzlerine gözlerine bulaştıran bu amatörlerin, daha kötüsü bu duygu sömürücülerinin bazen güçlendirip sonra yine bozguna uğratarak kadınların bu ilgisini zaman zaman paylaştığı görülür. Performans peşinde koşmakla yükümlüdür erkekler, bir kadında yaşadıkları mutluluk belki onları daha bir şevkle, daha bir ivedilikle kendilerini çalışmaya vermeleri, sevgide kazanılmış yoğunluğu çalışmalarına yansıtmaları gerektiği inancına yöneltir. Bunun sonucunda da kadından uzaklaşırlar, bütün dikkatleri işleri güçleri üzerinde odaklanır, çalışırken öğrenir, işlerine bağlanır, işlerine saplanıp kalırlar. Arada bir yarı dalgın, yarı açgözlü dönüp kadınlarına kur yaptıkları anlar dışında, kusursuz ve hatalı davranışları birbirinden pek ayırt edemezler. Oysa hep bekleyen, ikide bir yüzüstü bırakılan, ikide bir bozguna uğratılan sevgi bahçesi, kendilerinden bakım istemektedir. Erkeklerde böyledir durum. Kadınlara gelince, söz konusu bahçeden başka bir şey yoktur ellerinde, bu bahçenin kendisidir kadınlar, bu bahçenin gökyüzüdürler, onun rüzgârı, onun esintisiz sessizliğidirler aynı zamanda, kendileri dışında bir devinimi, bir kıpırdanışı gerçekleştiremezler; bekleyişlerin, doyumların ve ayrılıkların ritmik düzeni içinde yaşamı ve mevsimleri sabırla sineye çekerler. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Kur yapan biri olarak erkek, bir hayret duygusunun eşliğinde kendini giderek keşfetmeye çalışan bir kızdaki doğa güçlerini gözünde büyütür. Ama kızın gönlünü ele geçirdikten sonra onu yadsıyan, insanın güçsüzlüğünden ve daha demin kendisine düpedüz üstün saydığı yaratığın çaresizliğinden yakınan ilk kişi yine kendisidir. Bir bayram gecesini yaşadıktan ve gecenin paha biçilmez armağanını kucakladıktan sonra soluksuz kalan sevgisindeki o koyu miskinlik burada açığa vurur kendini… Kadınla kıyaslandığında sevdiğine haksızlık eden biri gözüyle bakılacak erkek, sevgisi sevgi alfabesinin dışına çıkmayan, daha önce kadının gerekli metaforları ve gereken ritmi hazırladığı o şiiri ilk sevgi dersleriyle yaratabileceğini sanan o aşk palavracısı, sevginin önünden yürüyüp geçen, sevgi önünden geçirilen bu kör kişi, dünyayı dolaşmayı kafasına koymuş, ama bir kalbin çevresini bile dolaşmaya gücü yetmeyen bu âşık içler acısı bir durumda değil midir? (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Benim için kızları ve kadınları anlamaya çalışmak kadar doğal bir şey yok; çünkü sanatla uğraşan kişinin en derin yaşantısı dişil nitelik taşır, bir gebeliği, ardından bir doğumu kendisinde barındıran bir yaşantıdır bu. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Seven birinin sevgiliye teslimiyetiyle lirik bir şairin şiire teslimiyeti arasında ancak bir adımlık uzaklık vardır. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Bana sorarsanız, kadın için çocuk, olgunluğa kavuşmak, tüm yabancılık ve güvensizliklerden kurtulmak demektir; ruhsal bakımdan da bir olgunlaşmanın dışavurumudur. (Erken dönem, 1899-1902 yıllarından mektup ve günlükler (Leipzig 1931)
Yaşamı dolaysız olarak, daha bir üretkenlik, daha bir güvenle içlerinde barındıran kadınlara, doğrusu istenirse karınlarındaki bir meyvenin ağırlığıyla yaşam yüzeyinden onun derinliklerine çekilip alınmayan, seviyorum sandığı şeyi burnu havada küçümseyen, bir ağırlıktan yoksun erkeklere göre daha olgun, insan adına daha layık kişiler aşamasına ulaşmış gözüyle bakılması gerekir. Kadının her türlü acıya ve aşağılanmaya göğüs gererek içinde taşıyıp olgunlaştırdığı bu insanlık, dış konumunda gerçekleşecek değişimler sonucu o geleneksel salt-dişilik kisvesini üzerinden sıyırıp atsın yeter ki, gün ışığına çıkacak, henüz yarınlarda böyle bir şeyle karşılaşacaklarını sezemeyen erkekleri gafil avlayacak ve yenilgiye uğratacaktır. Bir gün gelip (daha şimdiden kuzey ülkelerinde bunun güvenilir belirtileri görülmekte, ışıltıları seçilmektedir) , bir gün gelip bir kız, bir kadın tipiyle karşılaşılacak, ismi bundan böyle eril karşıtı anlam taşımayan, erkekle arasında herhangi bir sının içermeyen ve erkeğin kendisini bütünlediği düşüncesini değil, salt yaşamı ve var oluşu akla getiren başlı başına yeni bir yaratık, yani dişil-insan hayata gözlerini açacaktır. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Bir bakirenin güzelliği, sezgilerde duyumsayıp hazırlandığı, kendisine korkular, özlemler yaşatan annelikten kaynaklanır. Bir annenin güzelliği ise, kendi çocuğunun hizmetine adanmaktır. Yaşlı kadında ise zengin bir anıdır bu güzellik. Bana öyle geliyor ki, erkekte de vardır annelik, bedensel ve ruhsal bir annelik; erkeğin kadını döllemesi de bir çeşit doğurma eylemidir. Ve yine bir doğurma eylemidir bir yapıtı yaratıp ortaya koyması sanatçının, alabildiğine bir iç zenginliğinden. Belki karşıt cinsler sanıldığından daha yakındır birbirine ve belki dünyanın büyük ölçüde yenilenmesi erkekle kadının, yoldan sapan tüm duygu ve isteksizliklerden kurtulmuş, karşıt cinsler değil de kardeş ve komşular olarak birbirine yaklaşmasından, omuzlarına yüklenen o ağır cinsiyet yükünü el ele verip bir doğallık, ağırbaşlılık ve sabırla taşımalarından oluşacaktır. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Sevilmek, yana yana tükenmektir. Sevmek, kandilin yağı bitmeksizin yanmaktır ışıl ışıl. Sevilmek geçiciliktir, sevmek kalıcılık. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Sevmek seveni o kadar ileri bir aşamaya çekip götürebilir ki, sevilenin yetersizlikleri duygulandırıcı, hatta hayranlık uyandıran bir niteliğe bürünerek seveni daha da çok sevmeye yöneltebilir. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Sevilenlerin hayatı perişandır ve tehlikede. Ah, onlar kendilerini aşsalardı da sevenler olsalardı. Tam güvenlik, onların çevresindedir.
(Ruth Sieber-Rilke ile birlikte Rilke Arşivi. Frankfurt am Main 1955 11. Cilt) (Behçet Necatigil’in çevirdiği Maile Laurids Brigge’nin Notları’ndan alınmıştır. Maile Laurids Brigge’nin Notları, Can Yayınevi, s. 155. (Ç. N.))
Derinliğine sevginin özelliğidir, gözlerini açar insanın, onu adaletle davranan biri yapar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Seven birini incitmek korkusundan daha kötü bir cezaevi yoktur. (Vasiyet. Baskıya hazırlayan: Ernst Zinn. Frankfurt am Main 1975.)
Ancak ölümden yola çıkarak (yeter ki yok olup gitmek değil, bizi düpedüz aşan bir yoğunluk olarak bakılsın ölüme) , ancak ölümden yola çıkarak sevgiye haksızlık etmekten kaçınabiliriz. Ama işte bu konuda büyüklerin o alışılmış görüşleri yanıltır bizi, yolumuza durur. Bu konudaki geleneklerimiz bize yol gösterecek niteliklerini yitirmiş, köklerinden aldığı güçle artık beslenemeyen kuru dallara dönüşmüştür. Ayrıca, erkeğin dalgınlığını, dikkatinin çelinmesini ve sabırsızlığını buna ekler, öte yandan erkekle ancak seyrek yaşanan mutlu ilişkiler sırasında kadının büyük çapta veren biri olduğunu, çocuğun birbirinden kopmuş ve yıkılmış erkekle kadını her zaman geride bırakıp ileri geçtiğini, yine de onlar gibi bir çaresizlik içinde bulunduğunu düşündük mü, başımızı önümüze eğip şunu itiraf etmemiz gerekiyor: Durumumuz hiç de iç açıcı değildir. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Ancak sığlıktan uzak, engin ve kendine özgü iki ayrı dünyayı içlerinde barındırması insanları birbirine bağlayabilir. Gençler açıkça ortada bu henüz böyle ikili bir dünyayı kendilerinde taşıyabilmekten uzaktır; ama yeter ki yaşamlarını doğru dürüst kavrayabilsinler, zamanla gelişip büyüyecek ve gereken hazırlığı geride bırakarak böyle bir mutluluğa kavuşabileceklerdir. Sevenler olarak akıldan çıkarmamaları gereken bir şey varsa, sevmede işin acemisidirler, doğru dürüst yaşamasını bilmez, sevgide çıraklık dönemini geçirirler henüz sevmeyi öğrenmek ve her öğrenim işinde olduğu gibi sakin ve sabırlı davranmak durumundadırlar. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Sevgi kapılarını çalmaya görsün, sabretmeyi henüz öğrenememiş gençlerin kendilerini birbirlerine kaldırıp atmaları, bütün dağınıklıkları, düzensizlikleri ve karmaşalarıyla kendilerini oldukları gibi saçıp savurmaları, pek sık içine düştükleri çok ağır bir yanılgıdır… Peki, bunun sonunda olan nedir? Gençlerin birliktelik dedikleri, ellerinden gelse seve seve mutlulukları diyecekleri, gelecekleri gözüyle baktıkları o kırık dökük parçalar yığını karşısında yaşamın yapacağı ne vardır? Sonunda gençlerden her biri böyle bir sevgide sevdiği uğruna kendini yitirdiği gibi, sevdiğini de çıkarır elden, hatta belki sonradan seveceği pek çoklarını da. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Platon’u, onun “Şölen” isimli yapıtını okuyunuz: “Eros güzel değildir, güzel ve iyilikçi olaydı, kendisine yöneltilecek bir suçlamadan söz edilemezdi. Ne var ki, hoyrattır sevgi, züğürttür, bir başkası uğruna çekilen çiledir, bir başkasına yöneltilmiş beklentidir, bütün damarlarında hiç vakit geçirmeden Tanrı aşamasına çıkabilmek, Tanrının gerisinde kalmamak amacıyla güzel, güçlü ve yüceltici olması için bir başkasına duyulan işte öylesine mutlu, öylesine ateşli istektir! ..” (1902-1906 yıllarından mektuplar (Leipzig 1930)
İnsanlar birbirinden öylesine korkunç derecede uzak yaşıyor ki! Sevgililerse çokluk herkesten uzak birbirine. Nesi var nesi yok kaldırıp atıyor biri ötekine, ama atılanı ne bu ne o yakalayabiliyor, dolayısıyla aralarında bir yerde birikip kalıyor hepsi, bir kule oluşturuyor, üstelik sonunda onların birbirlerini görmesini, birbirlerine yaklaşmasını da önlüyor. (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Var oluşumuzun bayramını kutlayacak yer olarak seçmek varken, ne diye cinselliğimizin vatanını çekip aldık elinden? .. Ancak suçlular ve hırsızlar gibi ses etmeden, gizlice çevresinde bir süre dolandıktan sonra kendimizi içinde bulmamız niye? Neden suç ve günah vücudumuzun bir başka yerine yerleştirilmedi? Üreme istemini, Tanrının lütuf ve keremi içine çekip almanın bir anlamı var mı? Benim cinselliğim benden sonraki kuşaklara yönelik değildir, kendi yaşamımın gizidir o ve öyle görülüyor ki yaşamın ortasında yer almasına izin verilmediğinden pek çok kişi cinselliği yaşamlarının kıyısına itip sürmüş, bu da onların dengelerini yitirmesine yol açmıştır. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Özellikle üzerinde anlaştığımız bir nokta varsa, tüm birlikteliğin ancak komşu iki yalnızlığın güçlenmesiyle söz konusu olabileceği, ama özveri denen şeyin özü gereği bu birlikteliğe zararı dokunacağıdır; çünkü kendinden el çeken biri bir varlık sahibi olmaktan çıkar. Birbirine kavuşmak için iki insanın ikisi de kendini feda etmişse, bundan böyle ayakları altındaki zemin kayıp gitmiş ve biraradalıkları sürekli bir düşüş sürecine dönüşmüştür. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Bana göre bir evlilikte önemli olan, aradaki tüm sınırları kaldırarak tez elden bir birlikteliği sağlamak değildir. İyi bir evlilik eşlerden her birinin ötekini yalnızlığının bekçisi yaptığı, ona duyabileceği en büyük güveni duyduğu evliliktir. İki insanın birlikteliği olanak dışıdır ve böyle bir birlikteliğin gerçekleşmiş göründüğü evlilikte eşlerden birini ya da her ikisini tam bir özgürlük içinde yaşamaktan ve gelişmekten yoksun bırakan bir sınırlama, karşılıklı bir anlaşma söz konusudur. Ne var ki, birbirine alabildiğine yakın insanlar arasında da uçsuz bucaksız uzaklıkların söz konusu olabileceğini varsayarsak, yeter ki birbirini kocaman bir gökyüzü altında her zaman oldukları gibi görmelerini sağlayacak o uzaklığı sevmenin üstesinden gelsinler, bu kendileri-ne olağanüstü güzel bir birlik ve beraberlik içinde yaşamanın yolunu açacaktır. (Erken dönem, 1899-1902 yıllarından mektup ve günlükler (Leipzig 1931)
Kanımca “evlilik kurumu”, geçirdiği geleneksel gelişim sonucu elde ettiği ağırlığı pek hak etmemekte. Evli olmayan birinden “mutlu” olmasını beklemek kimsenin aklından geçmiyor. Ama biri kalkıp evlendi de mutlu olamadı mı hayretle bakılıyor buna. Oysa ister bekâr, ister evli, bir kişinin mutlu olması gerçekte hiç de önemli değildir. Evlilik, kimi bakımdan yaşam koşullarında kolaylık sağlar. Evlilik, doğal olarak iki genç insanın güç ve iradelerinin birbirine eklenmesi, dolayısıyla onların yan yana gelecekten içeri eskisinden daha çok yol alabilmeleridir. Ancak, bunlar insanı yaşatmaya elvermeyecek duygusallıklardır. Her şeyden önce evlilik üstlenilmesi gereken yeni bir yükümlülüktür, yaşam sürecine ağırbaşlı bir tutumla yeni bir yaklaşımı gerektirir, evlenenlerin her birinin güç ve iyi niyetinden yeni bir beklentidir evlilik, her birine yöneltilmiş bir soru, her ikisi için de söz konusu büyük bir tehlikedir. (1902-1906 yıllarından mektuplar (Leipzig 1930)
Evlenmemiş kadın ve erkeklerin birbirleriyle nasıl düşüp kalkacakları konusunda belirlenmiş kurallar yoktur. Ama böyle oluşu hiçbir kuralın belirlenmediği, tüm geleneklerin düpedüz dışında bir davranış biçiminin oluşturulmasına olanak verir… (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Ortada bir suç varsa, sevgideki özgürlüğün çoğaltılmasına çalışmamaktır. (Ruth Sieber-Rilke ile birlikte Rilke Arşivi. Frankfurt am Main 1955 2. Cilt)
Sevenlerin yapacağı tek şey vardır: Birbirinin özgürlüğüne dokunmamak. Oysa birbirini tutup bırakmamak kolay gelir sevenlere, önceden öğrenilmesi de gerekmez. (Ruth Sieber-Rilke ile birlikte Rilke Arşivi. Frankfurt am Main 1955 1. Cilt)
Asla tutmaya çalışmamakla sımsıkı tutuyorum seni. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Bir kez ölü bir nesnenin sımsıkı tutulup olduğu gibi kalması sağlanamaz. Böyle bir şeye kalkışıldı mı söz konusu nesne dağılıp dökülür elde, değişir, yitirir önceki niteliğini. Böyle olunca canlı bir şeye nasıl son şeklini almış, artık değişmez gözüyle bakabiliriz. Zaten yaşamın kendisi değişim demektir. Yaşamın özü sayılan insanlar arası ilişkilere gelince, her şeyden çok değişkenlik taşır, dakikadan dakikaya çıkıp iner. Karşılıklı ilişki ve yaklaşımlarında ise hiçbir an yoktur ki, sevenler bir öncekine benzesin… (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Sevgi zor, başka her şeyden zordur; yaşanacak diğer güç durumlarda doğanın kendisi insanı derleyip toparlamaya, vargücüyle işe sarılmaya yöneltirken, sevginin güçlenmesi seveni kendisinden tümüyle el çekmeye isteklendirir. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Sevgi bizim kadın, erkek ayrımını umursamaz, bocalayıp duran bizleri bütün’ün o sonsuz bilincinden çekip götürür içeri. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
İnsanlar pek çok şeyi olduğu gibi sevginin yaşamdaki yerini de yanlış anlamış, sevgiyi bir oyun ve eğlence aracı yaparak, oyun ve eğlencenin insanı çalışmaktan daha mutlu kıldığını sanmışlardır; oysa çalışmak kadar insana mutluluk veren bir başka şey yoktur. En büyük mutluluğu kendisinde barındıran sevgiye ise, çalışmaktan başka bir şey gözüyle bakılamaz. Yani seven biri çetin bir iş kendisini bekliyormuş gibi davranmak zorundadır. Böyle biri pek çok yalnız kalacak, iç dünyasında gezip dolaşacak, toparlanıp kendini sımsıkı elinde tutacak, harcadığı çabayla kendini olgunlaştırmaya bakacaktır. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Her ne kadar seziyorsak da, sevginin özünün birliktelikte değil, sevenlerden her birinin karşısındakini bir şey olmaya, sınırsız ölçüde çok şey olmaya, gücünün yetebileceği son şey olmaya zorlamakta yattığını şimdiye kadar belki hiçbir zaman bize açık seçik gösteren olmadı. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Sevmek zor bir iştir. Biri sevmeni istedi mi, seni zor bir işi üstlenmeye çağırıyor demektir. Ama altından kalkılamayacak bir iş de değildir bu. Çünkü senden bir insanı sevmen istenmemektedir, çünkü acemilere göre değildir bir insanı sevmek; senden bir Tanrı’yı sevmen de beklenmemektedir, çünkü olgunlaşmanın en üst aşamasına erişenler bunun üstesinden gelebilir ancak. Senden söz konusu istekte bulunan, dikkatini senin için zor olan’a çekmektedir, bu da doğrusu senin gereksindiğin, aynı zamanda sana hepsinden çok hayrı dokunacak şeydir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
İnanç denilen şey, sevginin o göze görünmeyen varlığa bakan yüzünde hafif bir renk değiştirmesidir. Aslında Tanrı’yı sevmekten bizi alıkoymaya çalışan ve doğru yoldan saptıran şeyin ne olduğunu anlamakta giderek daha çok zorlanıyorum. Eskiden bir süre, bunun Tanrı’nın görünmezliğinden kaynaklandığı düşünülmüştü, ama o zamandan bu yana tüm yaşantılarımız sevilen nesnenin görünürlüğünün başlangıçta sevgi için yararlı olduğunu, ama sevgi güçlendikçe ona yarar değil zarar verdiğini, onun başına dert açtığım kanıtlamıyor mu? Ve bize dünden aktarılan şekliyle sevenlerin yazgıları da doğrulamıyor mu bunu? (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Gerçek, köklü, tümüyle katıksız bir sevginin nasıl karşılıksız kalabileceğine bir türlü akıl erdirememişimdir; çünkü böyle bir sevgi güzel olması, zengin, büyük, içtenlikli, unutulmaz olması için bir başkasına yöneltilen güçlü ve hayırlı bir istekten, kendini aşması için bir sel gibi akıp gelerek onu bulan yükümlülükten başka şey değildir.Ve… kendisine yöneltilen, milyonlar arasından onu seçen, belki bir yazgıda gizlenmiş yaşayan, ya da şan ve şöhretin doruğunda yanma kolay varılamayanı gelip bulan böyle bir isteği kim geri çevirebilir? Kim çıkabilir de böyle bir sevgiyi yakalayıp bırakmayacak, kendi içinde tutup koyvermeyecek gücü gösterebilir; böyle bir sevgi sevilenin onu başkalarına aktarması için vardır düpedüz; sevilen kişiyi gereksiniyorsa, bunun tek nedeni, yıldızlar arasındaki dolaşımda onu kendisine en hızlı tempoyu kazandırmakla yükümlü kılmaktır. Ama söz konusu yükümlülüğü, salt bir kişiye özgü kılmakla yetinmeyen bu alabildiğine ağır isteği, o büyük sevenlerin sevdiklerinden belki hiçbiri karşılayamamıştır şimdiye kadar. (Sidonie Nadhorny von Borutin’e yazılan mektuplar. Baskıya hazırlayan: Bernhard Blume. Frankfurt am Main 1973.)
Küçümsemenin, iştah ve merakın o katlanılmaz iç içeliğiyle bedensel sevginin “şehevî” diye nitelendirilmesinde, Hıristiyanlığın dünyevi olan’a karşı açığa vurduğu aşağılamanın alabildiğine korkunç etkilerini aramak gerekiyor. Hıristiyanlığın söz konusu davranışı tümüyle çarpıtmasından ve baskılamasından başka bir şey değil. Oysa hepimiz bu şehevî sevgiden doğup çıkmıyor, bizler de ileride aynı eylemi zevkle kendinden geçişlerimizin orta yerine götürüp yerleştirmiyor muyuz? Şunu söylemeliyim ki, bütün yaratıkların kendilerine verilmiş bir hakkı kullanarak alabildiğine bir esrimeyle keyfini çıkardığı eylemi gerçekleştirme hakkından bizi yoksun bırakan bir öğretinin nasıl olup böylesine süreklilik ve değişmezlikle, hiçbir yerde yüzünün akıyla denemese bile hayli geniş çevrede tutunabilmesi her geçen an bana daha da akıl almaz görünüyor. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Bedensel şehvet saf bir bakış ya da nefis bir meyvenin dilde bıraktığı o saf lezzet gibi duyusal bir yaşantıdır; bize sunulmuş büyük ve sonsuz bir yaşantı, tüm bilmelerin zenginlik ve parıltısıdır. Onu alıp kabullenmemiz kötü değildir asla; kötü olan, hemen herkesin bu yaşantıyı kötüye kullanması, çarçur etmesi, onu götürüp yaşamlarının yorgun köşelerine uyarıcı güç olarak yerleştirmesidir; kendilerini doruklara taşıyacak bir derlenip toparlanma diye görmek varken, ona bir zevk aracı gözüyle bakmalarıdır. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
SANAT VE SANATÇI ÜSTÜNE
Sanatın başı derin saygıdır, kendine saygı, her yaşantıya, her nesneye, büyük örneklerden her birine ve henüz sınanmayı bekleyen kişisel özgücüne saygı. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
İç dünyanın sonsuz derinliklerinde gerçekleşen olgunluğun bir itiraf gibi dışavurumu her sanatın başta gelen amacıdır ve sanat yapıtı bunu dile getirmek için başvurulan bir bahanedir yalnızca. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Sanat sadece bir yoldur, amaç değil. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Benim gördüğüm kadarıyla sanat, dar ve karanlık yollardan geçerek en büyükleri gibi en küçükleri de içinde olmak üzere tüm nesnelerle bir anlaşma zemini sağlamaya, onlarla sürekli söyleşilere başvurarak yaşamın kaynaklandığı en son ve sessiz pınarlara ulaşmaya çalışır. Nesnelerin gizleri, sanatçının iç dünyasının dipsiz derinliklerindeki duygularla kaynaşıp onun kendi özlemleriymiş gibi duyurur sesini. Bu mahrem dışavurumların zengin dili de güzelliği oluşturur.
Diyeceğim, görüyorsunuz işte, sanatçı yaşamdan dışlanmış biri olmadığı gibi, sanat daha devingen, daha iddialı bir yaşam biçimi olarak açığa vurur kendini; çünkü sanatçı alabildiğine suskun nesnelere bile yalvarıp yakaran sorularla yaklaşım sağlamak ister ve alacağı hiçbir yanıttan memnun kalmayarak durmadan daha ilerilere yol almaya bakar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanat çocukluktur; sanat ortada bir dünyanın çoktan var olduğunu bilmemek, yeni bir dünya yaratmaktır. Kendinden önce var olanı yıkmak değil, yalnızca onu gereken yetkinliğe erişmemiş görmektir. Pek çok olanaktır sanat. Pek çok istektir. Ve ansızın mutlu bir gerçekleşmedir, ansızın yazın gelmesi, güneşin yüz göstermesidir daha önce sözü edilmeksizin, farkına varılmadan. Yapılan bir işi asla sona erdirememektir. Yedinci günü yaşayamamaktır asla, her şeye iyi gözüyle bakmaktır. Gençlik denilen şey yetinmezliktir. Dünyayı yarattığında fazlasıyla yaşlanmış olmalıydı Tanrı, yoksa altıncı günün bitiminde işi tatil etmezdi, bininci günün bitiminde bile yapmazdı böyle bir şeyi. Hatta bugün bile yapmazdı. Ona karşı çıkmamın asıl nedeni de budur, bir sanatçı olmayışıdır onun. Doğrusu üzücü bir şeydir Tanrı’nın sanatçı olmayışı.(?)  (Burada Hz. İsa’yı konu alıyor)  (Ruth Sieber-Rilke ile birlikte Rilke Arşivi. Frankfurt am Main 1955 7. Cilt)
Her sanatçının yaşamında bir dönem vardır, bana hepsinden gerçek ve önemli görünür: çocukluk. Benim kendisinden pek çok şey öğrenmek istediğim bir sanatçıya ilk yönelteceğim sorular bu çocukluğa ilişkindir. (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Sanatın, ruhunu oluşturan “nesnelerin özünü” bütün dönüşümlerden, karmaşalardan ve değişimlerden kurtarması gerekir; nesnelerden her birini rastlantıların oluşturduğu bir aradalığından soyutlayıp daha geniş bir ilişkiler ağı içine yerleştirmesi, sanatın bir yükümlülüğüdür; asıl olaylar da bu ilişkiler ağı içinde gerçekleşir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Yeni insan için bu tip insana en çok sanatçı bir gelişim süreci sonunda yaklaşabilir güzellik bir yücelme değil, varlığının normal bir devinimi ve istemdışı duyumsayacağı bir dışavurumu olmalıdır. Ama bu noktaya varmak için alınacak daha pek çok yol duruyor. Ve bir yanda, geçiş dönemi insanının özgürlüğüne kavuştuğunda kendini dizginlemeyeceğine ilişkin korkusu, öbür yanda içinde büyüyen gücün geleneksel zincirlerle canına okuyabileceğinden kaynaklanan isteksizlik, biçim konusundaki düşünüp taşınmaları doğuruyor. Bu arada herkesin unuttuğu bir şey var; yeni biçim bulunur yalnızca, ama aranamaz. Yeni yaşamın organizmayla ilişkisi, karbonun elmasla ilişkisine benzer. Kuşkusuz elmastan karbon çekilip alınabilir, ama karbon asla yoğunlaştırılıp yeniden elmasa dönüştürülemez. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanatçı olmak, hesap kitaptan anlamak ve sayı saymasını bilmek değildir; özsuyunu dallarına yollamakta acele etmeyen, ardından yaz gelmeyecek diye kuşkuya kapılmaksızın bahar mevsiminin fırtınalarına gönül rahatlığıyla göğüs gerebilen bir ağaç gibi olgunlaşmaktır. Nasıl olsa çıkıp gelecektir yaz, ama önlerinde sonsuz bir zaman varmış gibi hiç tasa etmeksizin bir sessizlik ve iç genişliğiyle bekleyenler için gelecektir. Her geçen gün yeniden öğreniyorum bunu, acıların eşliğinde öğreniyorum, kendilerine şükran borçlu olduğum acıların eşliğinde sabrın her şey demek olduğunu.(MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Hangimiz, her şey bir yana, yaratıcı gücüne güven duymak, böylece dış yargılara karşı her seferinde uygun karşılıkları iç bilincinde oluşturmak zorunda değildir. (1921-1926 yıllarından mektuplar (Leipzig 1935)
Nihayet herkes ancak tek bir çatışma yaşar hayatında ve çatışma her zaman değişik kılıkta ve değişik yerde açığa vurur kendini. Benimkisi, yaşamı çalışmayla alabildiğine saf ve katıksız biçimde uzlaştırmak istememdir. Sanatçının ölçüye gelmeyen, dur durak bilmeyen çalışması söz konusu olduğunda bunların her ikisi karşı karşıya gelir. Pek çok kişi gereksindikleri şeyleri gizlice yaşamdan koparıp alarak ya da yaşamın değerlerini kendileri için esrikliklere dönüştürerek onu küçümsemeye bakmış, söz konusu esrikliklere duydukları o bulanık hayranlıkla kendilerini acele kaldırıp sanatsal etkinliklerin içine atmıştır. Daha başkaları da yaşama sırt çevirmekte bulmuştur çıkış yolunu, bu da sanat adına yaşama karşı işlenen o büyük çaptaki ihanetten çok daha saflık ve gerçeklik içerir. Ne var ki, benim için böyle bir şey söz konusu olamaz. Çünkü benim üretkenliğim ne de olsa yaşama duyduğum alabildiğine dolaysız hayranlıktan, her gün onun karşısında kapıldığım bitip tükenmez şaşkınlıktan kaynaklanıyor. Böyle olmasa nasıl ele geçirebilirdim bu üretkenliği? Yaşamın bana yönelik akımından şu ya da bu zamanda yüz çevirecek olsam, buna bir yalan gözüyle bakardım. (1907-1914 yıllarından mektuplar (Leipzig 1933)
Sanat, yaşamın kendine özgü büyük ve zorlu bir dışavurumudur ve sanattan canlı bir varlıktan söz eder gibi söz etmek gerekir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Zorunluktan doğmuşsa iyidir bir sanat yapıtı. Zorunluktan doğması onun değerini belirler, elde başka ölçüt yoktur bu konuda. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Sanat, tüm nesneler içinde yaşayan karanlık, kapalı istektir. Ürkek, çekingen sözcükler şiirde dile gelmeye özlem duyar; yoksul yerler şiirin mecaz dilinde zenginlik ve olgunluğa kavuşur, hasta insanlar güzelleşir sanatta. Yani sanatçı, yapıtında yer vereceği nesneleri o pek çok rastlamsal ve geleneksel ilişkilerinden çekip alır, yalnızlaştırır onları ve bu yalnız nesneleri birbiriyle saf ve yalın ilişkiler dokusu içine yerleştirir
…Sanatçının kendisinin göremeyeceği derin ilişkiler sımsıkı kenetler nesneleri birbirine. Böylece onlar arasında bir benzerlik doğar. (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Belki de sanatsal yaratıcılık, derinliğine bir anımsamadan başka bir şey değildir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanatta korkunç olan, bu alanda ne kadar yol alınırsa, sanatçıyı en uç, adeta varılması olanaksız noktaya varmaya o kadar yükümlü kılmasıdır. (Lou          Andreas-Salome ile mektuplaşma. Genişletilmiş baskı. Baskıya hazırlayan: Ernst Pfeifer. Frankfurt am Main 1975/79..)
Büyük sanat bir gelecek parçasıdır; günümüzde büyük sanatçı olup yapıtlar ortaya koyan biri için henüz yaşam diye bir şey söz konusu değildir. Vatansız, kendi zamanı içinde yabancı biridir, o. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanat yapıtlarının müzelerde ve kişisel koleksiyonlarda etkilemek için yaratıldıkları yaşam sirkülasyonundan hepsinden çok uzak tutulduklarını ben de sık sık gözlemlemişimdir. Ayrıca, söz konusu yapıtların dönüp sanatçı üzerinde, onları yaratan ve seven kişi üzerinde gösterecekleri etkinin, sanatçıya (belki)  yardımı dokunacak toplum onayının vaktinden önce görülmez oluşundan hele hiç söz etmemek gerekiyor. İnsan düşünüyor da yıllarca bu onay kendisinden esirgenmemiş olsa ve sonunda yersiz bir davranışla başı ağrıtılıp rahatsız edilmese, acaba Rodin’in yaşamı nasıl değişik bir akış izlerdi diyor kendi kendine. Bu durumu değiştirmek güç. Daha da güç olan, bütün bunları görüp bir “kurtarıcı” gibi davranacak kişinin önce kendi kurtuluşunun sağlanmasıdır. Böyle bir kişi daha çok bir kazazede gibi sularda oradan oraya sürüklenerek yok olup giderken, söz konusu yapıtları sahilden yana fırlatıp atmayacak mıdır? (1921-1926 yıllarından mektuplar (Leipzig 1935)
Deha, zamanı için sürekli bir baş belasıdır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Sanat yapıtları, tehlike içinde bulunmanın, bir yaşantıda sonuna kadar, kimsenin gidemeyeceği yere kadar gitmenin ürünleridir her zaman. Bir yaşantıda ne kadar ileri gidilirse, yaşantı o kadar kendine özgü, kişisel ve biricik nitelik kazanır. Sanat yapıtı da işte bu biricikliğin zorunlu, baskılanamayan ve alabildiğine kesin dile getirilişidir… Sanat yapıtının sanatçıya yaşamında sağlayacağı alabildiğine yardım, sanatçının yaşamının bir özeti olmasında yatar: Sanat yapıtı, yaşamının adeta bir dua mırıldanırken sanatçının elindeki tespihte yer alan düğümdür, sanatçının birlik ve bütünlüğüyle gerçekliğinin sürekli sesini duyuran kanıtıdır, ama yüzü sanatçının kendisine dönüktür bu kanıtın, dışa karşı anonim nitelik taşır, gerekliliktir yalnızca, gerçekliktir, var oluştur. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Örneğin, bir resimdeki çirkinlik resmi seyredenler tarafından çirkinlik değil, yalnızca biçimdeki bir kararsızlık, henüz yaşamadığımız bir güzelliğe zorunlu geçişi anlatmak için çaba harcayarak güzellikten koparılıp alınmış yeni bir dışavurum gibi algılanabilir. Çirkin bir adamın portresinde sanki tamamlanmadan kalmış yüz hatları, yüzdeki karmaşa içinden sezebildiğimiz yeni bir birlik ve bütünlüğe doğru yola koyulmuş gibi bir izlenim edinmeliyiz. Ve bu yüzdeki ayrıntılar içine dalan sanatçı, yüzdeki çirkinlikten nasıl haberi olmamışsa, söz konusu ayrıntılar arasındaki yasal ilişkiler bütününü öylesine bir yücelikle donatmalı ki, resmi seyreden çirkinliğe hiç takılmaksızın bu bütünü, bu yüceliği gönül hoşluğuyla algılayabilsin. (Erken dönem, 1899-1902 yıllarından mektup ve günlükler (Leipzig 1931)
Güzellik her zaman sanat yapıtına sonradan gelip eklenir ve bizler bilmeyiz bunun nasıl bir şey olduğunu. Güzelliğin üretilemeyeceğini yinelemeyi hâlâ gerekli görüyorum. Şimdiye kadar güzelliği üreten biri çıkmamıştır. Yapılabilecek tek şey, bazen yanı başımızda eğleştiğini duyumsadığımız güzelliği ele geçirebilmemizi sağlayacak uygun koşulları yaratmaktır. Bundan ötesi elimizde değildir. Ve bir üstadın ortaya koymaktan alıkonamadığı yapıtın kendisi, Sokrates’in Eros’una benzer. Tanrı ile insan arasında bir yaratıktır Eros, kendisi güzel değilse de baştan aşağı sevgidir güzel’e, baştan aşağı özlemdir güzel’e duyulan.
Bunu bilen ve bu bilgi doğrultusunda davranan sanatçı, yaratı sürecinde güzelliği aklına getirmez; güzelliği neyin oluşturduğu konusunda o da başkaları gibi fazla bilgi sahibi değildir. Kendisini aşan yararları gerçekleştirme dürtüsüyle yola koyulan sanatçı yalnızca şunu bilir ki, bazı koşullar vardır, bunların gereğinin yerine getirilmesi durumunda güzellik yarattığı yapıta lütfen gelip eklenecektir. Sanatçıya düşen, söz konusu koşulların ne olduğunu öğrenmek ve bunları yaratma becerisini kazanmaktır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Sanatçı olmak, kendi kendine şöyle söyleyebilmektir: Dil denilen şey tek kişiden kaynaklansa, tek kişide oluşup buradan yavaş yavaş başkalarının kulak ve uslarını zorlayarak ele geçirse, o kadar güç sayılmazdı bu. Ancak, böyle bir şey söz konusu değildir. Dil, herkesin ortak malıdır, kimse tek başına dili oluşturmamıştır; herkes dilin oluşum sürecine aralıksız katkı yapar. Uğuldayıp duran, sürekli titreşen bir büyük gelenektir dil ve herkes konuşarak yüreğindekileri bu gelenek içine boşaltır. Ve derken biri çıkar, içindeki dünya yanında yöresindekilerinden farklıdır, yüreğindekileri ortak dilde açığa vurmaya kalktı mı, denize düşen yağmur taneleri gibi suda yitip gider bunlar. Demek oluyor ki, bütün kendine özgülükler susmayıp sesini duyurmak istedi mi, kendilerine özgü bir dili gereksinir… Bir şeyi onun aynı bir başka şeyle açığa vurmak ilerleme sayılmaz. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Yalnızca iki türlü sanat yapıtı vardır; birincisi insanı tutsak edip önüne katarak götüren, İkincisi övgü dolu eleştirilere karşın hiçbir ses getirmeyen. İlk türdekiler sanat yapıtı adına layık olanlardır; ikinci türdekilere gelince, ancak sözde bu adı taşırlar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Öyle yıldızlar vardır ki, sessiz sakin parıldar, ışıldayıp dururlar ve giderek artar parıltıları. Bizlere düşen, durup dinlenmeksizin uzak ve yabancı dünyalara el uzatacakken, söz konusu yıldızlarla ilgilenmektir. Bunlar kuşkusuz asla keşfedilmemiş değildir. Ve böyle oluşu da iyidir; çünkü, bildiğim kadarıyla, yeni keşfedilen gök cisimleri her zaman keşfedenlerin adını taşımak zorunda bırakılır. Oysa ötekiler, akademik bir hava içermeyen o çok eski, şiirsel isimle-rini tanrısal bir gururla taşıyıp durur. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanatın ne çok bir vicdan işi olduğu sık sık dikkatimi çekmiştir. Sanatsal çalışmalardaki kadar vicdana gereksinim duyan bir başka şey bilmiyorum. Vicdan tek ölçüttür bu konuda. Eleştiri böyle bir ölçüt oluşturmaktan uzaktır; eleştiri dışında sanat yapıtına kucak açmalar ya da onu yadsımalar da ancak pek seyrek olarak, başkalarıyla karşılaştırılamayacak özel koşullarda ölçüt rolü oynayabilir. Dolayısıyla, o erken yıllarda vicdanı kötüye kullanmamalı, onun bulunduğu yer hoyrat davranışlara kurban edilmemelidir. Her zaman bir hafifliği içermelidir vicdan; istem gücümüzün denetimi dışında kalan bir organ gibi varlığının pek bi-lincine varılmamalı, ondan kaynaklanacak en ufak zorlama da dikkate alınmalıdır; yoksa yazılacak her şiir sözcüğünün sonradan tartıya vurulup testten geçirileceği bir terazi alabildiğine duyarlılığını yitirecektir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanat yapıtları sonsuz bir yalnızlık içindedir ve onlara ulaşmakta bize eleştiri kadar az yardımı dokunacak bir başka şey yoktur. Ancak sevgidir ki, kavrayabilir onları, onlara hakkaniyetle davranabilir. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Bazıları üzerlerinde bir yargı vermek için yaklaşır sanat yapıtlarına, bu aptalca bir davranıştır. Nedenine gelince, böyleleri bir yapıtın içlerinde uyandırdığı duygularla ilgili olarak hiç vakit geçirmeden kendilerine hesap vermeye kalkmakla, kendilerini sarıp kuşatmaya hazır büyüden uzak düşerler; dolayısıyla, verecekleri yargılar da bir sıcaklığı içermez. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Bir sanat yapıtına en az yaklaşım sağlayan bir şey varsa, eleştirel sözlerdir; bunlar kimi az, kimi çok başarısız yanlış anlamalara yol açar. Bütün sanat yapıtları bizi inandırmak istedikleri kadar kavranıp dile getirilebilmekten uzaktır; olayların pek çoğu dile getirilemez, şimdiye kadar hiçbir sözcüğün ayak atmadığı bir mekânda gerçekleşir. Hepsinden çok dile getirilemez olanı da sanat yapıtları, dünyadan göçüp gitmelerinden sonra da yaşamlarını sürdüren bu gizemsel yaratıklardır. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Gazeteler, sanat yapıtlarını değerlendirmede zamanı ölçüt durumuna getirmiştir; oysa bu çetin görevi başarmaya onlar kadar elverişsiz bir şey yoktur. Pek çok sanat yapıtı zamana karşıdır, bir an için zamanın yanında yer alıp ona ayak uydurmaya kalkacak oldu mu, zaman, zaman dışı nitelik kazanır; içine serpilmiş büyüklük damarlarıyla, ayrıcasız bütün sanat yapıtlarında gözlemlenen sonsuzluğa uzaktan akraba olur. Kendi içinden yükselip çıkan insanları her defasında yanlış değerlendirme konusu yapan zaman, acele verilecek günlük yargılarla sanat yapıtlarına nasıl haklı bir yaklaşım sağlayabilir? Şu ya da bu şekilde zamanın üstüne çıkacak her şey, onun kavrayış ve anlayışından kurtarır kendini, bugün şurada burada yalnızlık içinde soluksuz büyüyen kentlerin boğucu dağdağasına gömülmüş önemli insanlar, bir bilinmezlik içinde sürdürür yaşamlarını. Bunlar yarının insanlarıdır, zamanlan gelecektir henüz, çevrelerinde yargıları, övgüleri ya da alaylarıyla bir geçmişin kaynaştığı bugün, onları hiç ilgilendirmez. Çağdışı insanlardan daha kalıcı sanat yapıtları ise, zamana karşı daha da ilgisiz, adeta derin bir uykuya dalmış, durur ortada. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanat üstüne kaleme alınılagelen eleştirilerin, sergilerde ve galerilerde seyirci karşısına çıkarılan pek çok yapıta ilişkin yargıların, sanat yapıtlarının değerlendirilmesinde hanidir sürüp giden o büyük karmaşadaki katkısı azımsanacak gibi değil. Dilimiz, sanatın o binler ve binlerce ayrıntısını içerecek zenginlikten uzaktır; zaten bu zenginliği hangi dil var ki kendisinde barındırıyor olsun. Öte yandan, yazarlarımız bu az sayıdaki sözcükler arasından her vakit başarılı bir seçim yapacak yeterli olgunluk ve titizlikten yoksundur. Özellikle gazeteler yoluyla bir sanat eleştiri üslubu oluşmuş durumda; bu üslup ileride daha da gelişeceğe benziyorsa, nedeni doğuştan bir acelecilikle uygun gördüğü sloganları… kendisine mal etmesidir. Bir kez de mülkiyetine geçirdiği sloganlar asıl anlamlarından uzaklaşıp baş döndürücü bir çabuklukla kullanılmaları sonucu özelliklerini yitirmekte, giderek daha çok kuşkuyla karşılanacak bağlamlarda boy göstermekte, sonunda eski sanat tarihlerindeki beylik deyimlerden daha değerli sayılmayacak niteliğe bürünmektedir, yavan, lütufkâr, her çıraklık dönemindekilerin “emrine hazır”. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanatı kendine iş edinen kitapların en iyileri, okuyuculardaki daha büyük sanat kitaplarına gereksinim duygusunu kamçılayanlardır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Maskesinin düşürülüp aptalca bir lüksten başka şey ol-madığının ortaya çıktığı dönemlerden sonra sanat, yaşamla yakın ve zorunlu bir ilişki içinde bulunduğunu farkında olmadığı bir çabuklukla kanıtlamaya çalışır; günün göze çarpan en son olaylarına telaş içinde el atar, bir savaşı, bir kralı göklere çıkarır, bu kadarla kalmaz, partilerin siyasal ve sosyal küçük çıkarlarının hizmetine sunar kendini; tek yanlı niteliğe bürünür. İzlediği bu yolda ona haklı, daha açık bir deyişle yararlı bir uğraş gözüyle bakılmak istenmesin, işte o zaman hepsinden az sanat olup çıkar. Çünkü kızgınlığa kapılıp ya da alkış tutarak günün geçici, önemsiz olaylarına eşlik eden sanat, istediği kadar vatanseverlikle dolup taşsın, eğitici ve kültürel değeri kuşkusuz küçümsenmemesi gereken resimlerle süslenmiş kafiyeli yazıların yer aldığı gazeteciliktir, ama sanat olduğu söylenemez. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Bildiğimiz her şey yüzey değil midir? Bir nesnenin içini o nesne yüzeye dönüşmeden nasıl algılayabiliriz? Bir meyvenin, bir hayvanın, bir yerin gönlümüzü şenlendirmesi belli bir yüzeyin yorumundan, açımlanmasından ve benimsenmesinden kaynaklanmıyor mu? Ve bizim us, ruh ve sevgi diye nitelendirdiklerimizin tümü, yakın bir simanın küçük yüzeyindeki hafif bir değişimden oluşmuyor mu? Ve bunları bize sunmak isteyen sanatçı da somut’a, elle yoklayıp duyumsayacağı biçime dayanmak zorunda değil midir? Ayrıca, bütün biçimleri görüp bize sunabilen sanatçı, adeta kendisi bilincine varmaksızın tüm ruhsal’ı da bize sunmuş sayılmaz mı? (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Hangi koşullardan gelirse gelsin, insan, kendisi yadsısa bile her zaman söz konusu koşulların bir ürünüdür. Sanatçıyı bu koşullardan yola koyularak anlamaya çalışmak yanlıştır. Yanlışlık bir kez şuradadır: Sanatçıya genel olarak hiçbir şeyden yola çıkarak yaklaşım sağlanamaz. Mucizevi bir yaratıktır o ve öyle de kalacaktır; ruhsal’ın diliyle bakire bir gebeliğin ürünüdür; herkesin, ama belki de en çok onun kendi kendisinin önünde hayranlıkla dikildiği bir yaratıktır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
İçinde yaşadığımız çağda daha çok önemli olan, sanat yapıtının yaratıcısıyla ilişkisini araştırmayı bırakıp yapıtın alıcıları karşısındaki konumunu güvence altına almaktır. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Bilinmeyen sanatçıların ayakta kalmayı başarmış çarpıcı yapıtları, bizim onlar ve onları yaratanların yazgı ve yaşantıları arasında bir ilişki kuramayışımızla etki ve varlıklarından hiçbir şey yitirmez. Ne var ki, üreticisi belli olan, en azından varlığı kanıtlanabilen bir sanat yapıtıyla yüz yüze gelenlere, yapıtın yaratıcısına ilişkin açıklayıcı bilgiler sunmak fazlasıyla ucuz bir lütufta bulunmaktan başka şey değildir. Zamanımızın yazarını saklandığı duvar gerisinde ele geçirip değerlendirmek için, mahremiyet diye bir şey tanımayan açıklık düşkünlüğünün türlü araç ve gereç var elinde. Sanatçılara gelince, bu alabildiğine açıklık tutkunluğunu desteklemiş, hatta bu yoldaki çalışmalara öncülük etmiştir. Öyle sanıyorum ki, sanatçı üzerindeki örtüyü sürekli aralamaya çalışmanın ileride sanatçı olacaklar için doğuracağı tehlike pek kavranamamakta ya da belki hoşa gitmeyecek bir söyleşiyle sanat gibi gereksiz sayılan bir uğraşın işini bitirmek için özellikle arzu edilmektedir. Sanatçı üzerindeki örtüyü kaldırma girişimlerinin sonucunda sanat yapıtının konumu giderek daha çok sorunsal nitelik kazanmıştır. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Ün, yeni bir isim çevresinde oluşmuş tüm yanlış anlamalar topluluğundan başka bir şey değildir. Pek üstün bir aşamaya ulaşmış kişinin arzuladığı şey, o isimsiz, genel büyüklüğün sinesinde yüzünü gizlemektir. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Bir gün gelecek, sözcüğe aşırı değer vermekten el çekme gereği duyulacak, sözcüğün ruh adacığımızı toplu yaşamanın o büyük kıtasına bağlayan pek çok köprüden yalnızca biri olduğu ister istemez anlaşılacaktır. Köprülerin en genişidir belki sözcük, ama en zarifi değil. Şurası bir gün hissedilecektir ki, sözcüklerde hiçbir zaman tümüyle içtenlikli davranamayız; sözcükler fazlasıyla kaba kıskaçlara benzer, dokunmalarıyla o görkemli yapıttaki alabildiğine narin çarkları kırıp dökmeleri bir olur. Dolayısıyla, sözcüklerden ruh üstüne açıklamalar beklemekten vazgeçmeliyiz, çünkü kendisi yardım gereksinen kişiden yardım ummak hoş bir şey değildir. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Bir sanat yapıtından alıcısına özlem dışında başka şey ulaşmamalıdır; bizler yapıtın komşuları değiliz. Sanat yapıtları bir kuyudaki görüntüler gibidir bizler için, onlara ancak belli bir uzaklığa kadar yaklaşabiliriz, yoksa görmek istediğimiz şeyin üzerini kendimizle örter, kapatırız. (Erken dönem, 1899-1902 yıllarından mektup ve günlükler (Leipzig 1931)
Aklı başında bir toplum, önemli bir tablonun izleyici üzerindeki etkisini onun yanı başına daha az değerli on ya da yirmi tablo yerleştirerek kısıtlamanın yanlışlığını zamanla anlayacaktır. O vakit sanat, herkesin kullanımına açık ısınma evlerine benzetilebilecek kamusal sığınma yurtlarından gerçek vatanı olarak duyumsayabileceği dar mekânlara taşınacaktır. Sanatın da söz konusu mahrem yuvaları özlediğinin bir kanıtı, tek kişilere, onların anlayış ve sevgisine yaklaşabilmek için yüzlerce değişik yol izlemesidir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Üslup denen şeyi daha yakından tanımlamak istedik mi, günlük yaşamın gereksinimleri göz önünde tutularak zamanın güzellik kavramının bilinçli ya da bilinçsiz değerlendirilmesidir diyebiliriz. Buna göre, üslubun ancak güzellik kavramının pek çok kişinin yaşayan mülküne dönüştüğü yerde gelişebileceğini, dolayısıyla birkaç seçilmiş kişinin benimsediği bir dogma olmadığını, duyguda etkin inanç kimliğiyle büyücek kitleleri egemenliği altında bulundurduğunu anlarız. Ama bu da bireylerin sanatsal eğitimden geçirildiği değil, bütün olanaklarıyla sanatın kendisinin bireyi eğitsel açıdan etkilediği, dolayısıyla baştan beri yaşamdan değişik ve ona yabancı bir şey değil, yaşamın doğal bir yücelişi ve değerlendirilişi olarak duyumsandığı bir zamanda gerçekleşebilir. Bunun için de sanat yapıtlarının öylesine belli bir amaçla yerleştirilip izleyici üzerinde kaba bir etki yaptığı sergi ve vitrinlerden bizim alışılmış yakın çevremize aktarılması, yalnızca korkunç ve mistik değil, aynı zamanda yumuşak ve iyilikçi yönde insanı etkilemesi isteniyorsa, büyük ve yüksek kiliselerden alınıp oturduğumuz aşina konutlara taşınması gerekir. Sanat yapıtları bizim küçük yaşantılarımıza ve isteklerimize katılabilmeli, bizim şenlik ve bayramlarımızdan uzak durmamalıdır. Ama bütün bunların olabilmesi için söz konusu yapıtlara iyice aşinalık kazanmamız, dolayısıyla evlerimizde konuk gözüyle bakmayıp onlara büyük bir içtenlik ve açıklıkla davranmamız gerekir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Sanatçı için Tanrı erişilmek istenen en son, en yüce amaçtır. Dindar kişiler “O var,” mahzun kişiler “O vardı,” derken sanatçı gülümser, “O olacak! ” der. Ve sanatçının inancı inançtan daha fazla bir şeydir, çünkü Tanrı’yı kendisi yaratmaya çalışır, her görüşü, her bilişiyle, sesi fazla çıkmayan her sevinciyle Tanrı’nın gücüne yeni bir güç, ismine yeni bir isim katar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Şiirlerinizin iyi olup olmadığını soruyorsunuz. Bana yöneltiyorsunuz bu soruyu. Daha önce de başkalarına yönelttiniz. Dergilere yolluyorsunuz şiirlerinizi. Onları başka şiirlerle karşılaştırıyorsunuz ve kimi dergilerin yazı işleri kurullarının şiirlerinizi geri çevirmeleri sizi tedirgin ediyor. Mademki bir öğüt için başvurdunuz bana, size bu tür girişimlerden tümüyle el çekmenizi salık vereceğim. Gözlerinizi dışarı çevirmişsiniz; ama işte en başta vazgeçmeniz gereken şey. Kimse akıl veremez, yardım elin uzatamaz size, hiç kimse. Tek çıkar yol, gözlerinizi kendi üzerinize çevirmenizdir. Size yazmanızı buyuran nedeni araştırıp ele geçirmeye bakınız. Yüreğinizin ta en dip köşesinde kök salıp salmadığını araştırınız bu nedenin. Yazmanız diyelim yasaklandı, ölür müydünüz o zaman ya da yaşar mıydınız eskisi gibi, bunu açıklayın kendi kendinize. Özellikle şunu yapın: Gecelerinizin en kuytu saatinde kendinize şu soruyu yöneltin: İlle de yazmam gerekiyor mu? Deşin içinizi, diplere inin, derinlerden bir yanıt ele geçirmeye çalışın. Ve bu yanıt onaylayıcı nitelik taşıyorsa, sorduğunuz sorunun karşısına, “Evet, yazmam gerekiyor” gibi güçlü ve yalın bir yanıtla çıkabiliyorsanız, o zaman bu zorunluluğa göre kurun yaşamınızı; en sudan, en değersiz saatine varıncaya dek yaşamınızı bu içsel dürtünün simgesi ve kanıtı yapın. O zaman yeryüzündeki ilk insan sizmişsiniz gibi, gördüğünüz ve yaşadığınız, sevdiğiniz ve yitirdiğiniz ne varsa dile getirmeye çalışın. Aşk şiirleri yazmaya özenmeyin, herkesin pek aşinası olduğu, pek alışılmış biçimlerden kaçın, hepsinden zordur bunlar çünkü, geçmişten eli yüzü düzgün, hatta kimisi nefis denecek yığınla şiirin elde bulunduğu bir alanda özgün eserler yaratabilmek büyük bir gücü, olgun bir beceriyi gerektirir. Dolayısıyla, genel temalardan kurtulup kendi günlük yaşamınızın temalarına sığınınız; hüzünlerinizi, isteklerinizi, geçici düşüncelerinizi, herhangi bir güzelliğe karşı duyduğunuz inancı anlatın; içten, çığırtkanlıktan uzak, alçakgönüllü bir yüreklilikle anlatın bütün bunları; ruhunuzdakileri dışa vurabilmek için çevrenizdeki nesnelerden, düşlerinizdeki imgelerden, anımsamalarınızdaki görüntülerden yararlanın. Günlük yaşamınız size yoksul görünüyorsa suçlamayın onu; kendi kendinizi suçlama konusu yapın, günlük yaşamın zenginliklerini sahneye davet edebilecek kadar şair sayılmayacağınızı söyleyin kendinize; çünkü yaratıcı kişiler için sefalet diye bir şeyin, sefil ve üzerinde durulmaya değmez diye bir şeyin sözü edilemez. Diyelim bir tutukevindesiniz de duvarlar dış dünyanın seslerinden hiçbirini içeri koyvermiyor, duygularınız tarafından algılanmasını önlüyor bunun. Böyle bir durumda bile çocukluğunuz, bu olağanüstü, bu krallara yaraşır zenginlik, bu anımsamaların hâzinesi hâlâ sizin içinizde değil midir? Dikkatinizi bu hâzineye yöneltin. Geçmişin derinliklerine gömülmüş uzak duyumsamaları içinizden çekip çıkarın gün ışığına; böylelikle kişiliğiniz sağlamlaşacak, yalnızlığınız açılıp yayılarak loş bir eve dönüşecek ve başkalarının şamatası bu evin uzağından geçip gidecektir. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Bir sanat yapıtı, zorunluktan doğmuşsa iyidir ancak. Üzerinde bir yargıya varılırken hangi yoldan doğup çıktığına bakılır sanat yapıtının; bunun dışında bir yargılama biçimi yoktur. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Bu noktada sözlerim anlatım gücünü kaybederek sizi daha önce hazırladığım o anlayışa dönüyor, bütün dünyayı bu sanata buyur eden bir yüzey anlayışına. Dünya bu anlayışa buyur ediliyor, ama verilmiyor henüz. Buyur edilen şeyi alabilmek sonu gelmeyen bir çalışmayı gerektirmekteydi (hâlâ da gerektiriyor) .
Hiçbir nesne bir başkasına benzemediği için, tüm yüzeyleri ele geçirmek isteyen sanatçının ne çok çalışması gerektiğini düşününüz bir! Genel olarak insan vücudunu değil, yalnızca bir yüzü, bir eli değil (böyle bir şey düşünülemez) , bütün yüzleri, bütün elleri tanımayı amaç edinmiş bir sanatçının ne çok çalışacağını. Böyle birini bekleyen iş ne kadar da büyüktür! Ve ne kadar sade ve ciddi, çekici olmaktan, bir sözveriyi içermekten ne kadar uzak ve ne kadar iddiasız.
Bir çalışma bekliyor sanatçıyı, ama daha çok ölümsüz bir kişinin üstesinden gelebileceği bir çalışma, öylesine geniş kapsamlı; hâlâ öğrenilmesi gereken şeylerin başı sonu görülecek gibi değil. Peki, böyle bir insan işin içinden çıkmasını sağlayacak sabrı nereden almaktadır?
Durup dinlenmeden çalışan sanatçının sevgisinde yatıyor bu sabır, bu sevgiden sürekli yeniliyor kendini. (Auguste Rodin. Çeviren: Kâmuran Şipal.)
… Yaşam görüşlerinden her birini gelecek düzleminde bir çizgiyle belirtirsek, sanatınkinin yaşam içinde en uzun çizgiyi oluşturacağı kuşkusuzdur. Belki çizgi de değildir bu, bir çemberin kenarından bir parçadır da, çemberin yarıçapının sonsuz uzunluğu dolayısıyla düz bir çizgi izlenimini uyandırmaktadır.
Tutalım ki dünya bir gün ayakları altında kırılıp döküldü, parçalanıp dağıldı, yaratıcı güç olarak sanat böyle bir yıkılıştan bağımsız, varlığını sürdürecektir; yenidünyaların ve yeni çağların düşünsel olanaklılığıdır sanat. (Sanat Üstüne. Sanat üstüne çeşitli yazılar. Çeviren: Kâmuran Şipal..)
Sanat yapıtının … bağımsızlığı güzelliktir. Her sanat yapıtıyla yeni bir şey gelip katılır dünyamıza, onu biraz daha zenginleştirir.
Böyle bir tanımlama, Jehan de Beauce’in gotik katedrallerinden genç van der Velde’nin bir mobilyasına kadar tüm sanat yapıtları için geçerlidir. (Sanat Üstüne. Sanat üstüne çeşitli yazılar. Çeviren: Kâmuran Şipal..)
Kaç kulaç olduğu kestirilemeyen kuyulara benzetilebilir sanatçılar. Öyle kuyular ki, başlarında çağlar dikilir, yargı ve bilgilerini taş parçalan gibi bilinmedik derinliklerinden içeri bırakır ve çıkacak sese kulak kabartırlar. Ama atılan taşların düşmesi binyıllar boyu hâlâ sona ermemiştir. Geçmiş çağların hiçbiri, kuyuların dibine vuran bir taşın sesini işitebilmiş değildir şimdiye kadar. (Sanat Üstüne. Sanat üstüne çeşitli yazılar. Çeviren: Kâmuran Şipal..)
(Sanatçı)  Topluma yabancı gelenekleri taşıyıp getirir yanında ve alçakgönüllülükten uzak davranışlar içinde kendisine yer açılmasını ister. Varoluşuyla bir zorbalık hayata açar gözlerini ve bir istem taşlar üzerinden yürüyüp gider gibi korkuların ve saygıların üzerinden yürüyüp gider. Gelecek, hatır gönül tanımaksızın dile gelir ağzından ve yaşadığı çağ kendisini nasıl değerlendireceğini bilemez, bu bocalama dolayısıyla da ona sahip çıkamaz, çağının bu kararsız tutumuna da toslayıp yıkılır sanatçı. Çevresindekiler tarafından tek başına bırakılmış bir kumandan gibi hayata yumar gözlerini ya da tezcanlılığına uyuşuk toprağın akıl erdiremediği vakitsiz çıkagelmiş bir bahar günü gibi ölüp gider. Ne var ki, yüzyıllar sonra, heykellerinin çelenklerle bezendiği, rasgele bir yerdeki mezarının üzerini yeşil otlar bürüdüğü zaman gözlerini yeniden hayata açar, uzaklardan yakına gelir, torunlarının ruh dünyasında yaşamaya koyulur. (Sanat Üstüne. Sanat üstüne çeşitli yazılar. Çeviren: Kâmuran Şipal..)
Sanatın da yaptığı aynı şeydir. Ne de olsa kapsamı daha geniş, daha az alçakgönüllü bir sevgidir sanat. Tanrı’nın sevgisidir. Tek kişiye bağlanıp kalamaz; tek kişi yaşamın kapısıdır sadece ve sevgi bu kapıdan geçmek zorundadır. Yorulmak yasaktır kendisine. Misyonunu yerine getirebilmek için, herkesin tek kişiye dönüştüğü yerde etkinliğini açığa vurması gerekir. Bu tek kişiyi ödüllendirmeye görsün, uçsuz bucaksız bir zenginliğe boğulur herkes. (Sanat Üstüne. Sanat üstüne çeşitli yazılar. Çeviren: Kâmuran Şipal..)
Ve sanat, çokluk içinde yaşadığımız karmaşayı gözlerimizin önüne sermekten başka şey yapmamıştır. Yatıştırıp sakinleştirecekken korkutmuştur bizleri. İçimizden her birinin bir başka adada yaşadığını kanıtlamıştır; ne var ki, adalar birbirinden yeterince uzak değildir; dolayısıyla, her türlü tasa ve endişenin uzağında yalnız başına bir yaşam olanaksızdır. Bir adadaki öbür adadakine rahatlık vermeyebilir ya da elde mızrak onun peşine düşebilir ama hiç kimse ötekine yardım elini uzatamaz. (Sanat Üstüne. Sanat üstüne çeşitli yazılar. Çeviren: Kâmuran Şipal..)
Mademki söz konusu yapıtların yanı başında yaşıyoruz; onlarla yüz yüze geliyor, yıldızlar altındaki uzamı onlarla paylaşıyoruz, kendileriyle aramızda bir ilişki kurmak zorundayız; gözlerimizi yumup yanı başlarından geçip gitmek istemiyorsak, arada bir alışverişi oluşturmamız gerekiyor. Bunu içgüdüsel yoldan yapan insanlar vardır; verdikleri yargılarla sanat ürünlerinin yanma sokulabileceklerine inanan, oysa söz konusu yapıtların daha çok uzağına düşenlerden daha hak gözetir bir davranışı sergiler onların önünde. Zamanın malı olmayan sanat ürünleri, ağaçlara, dağlara, koca koca nehirlere ve geniş ovalara, zamanın kendilerine ne iyilik ne de kötülükte bulunmaksızın sarıp sarmaladığı, onaylayıcı ya da yadsıyıcı, iyi ya da kötü değerlendirmesiyle yanlarına yaklaşmaya çalışmanın budalaca olduğu kadar yararsız nitelik taşıyacağı bütün bu nesnelere daha yakındır. Sanat yapıtlarıyla gerçek bağlantıyı sağlayabilen biricik doğru ilişki, her türlü eleştiriden uzak, içtenlikli bir temaşadır; ilerilere çevrilmiş bir gözün serinkanlı bakışı, temaşa sırasında dinlenen, temaşa süreci içinde olgunlaşan bir gözün bakışıdır. Sanat yapıtlarının da böyle bir gözle temaşası, yüksek gök kubbeleri altında bir yalnızlığı yaşayarak uzanıp giden kırların, karanlıklar içinde boy verip dikilen ulu ağaçların, akşamın koynunda serilmiş yatan denizlerin, ovalara serpiştirilmiş uzak ve ıssız evlerin, uyuyan güzel çocukların, meme emen yavru hayvanların, yaşanılan günün dikkate almadığı, yaşanılan saatin işten göz açamayarak önünden geçip gittiği o başı sonu olmayan zamansız yaşamın binbir nesnesi gibi temaşası gerekiyor. (Sanat Üstüne. Sanat üstüne çeşitli yazılar. Çeviren: Kâmuran Şipal..)
“… Örneğin bir heykeltıraş heykelini kendisi için yaratır, yalnızca kendisi için; ama (bu da çalışmasına sonradan gelip katılır ayrıca)  dünyadaki başka nesnelerin yanında heykeli için bir yer de yaratır; ancak heykeli bir mekân içinde yeniden yaratabilen kişidir ki, ona gerçekten sahip olur…”
“Diyeceğim bu nesneler, bu ezgiler, şiirler ve resimler diğer nesnelerden değişiktir. Anlayınız lütfen! Belli bir varlık sahibi değildir bunlar, her seferinde yeniden var olurlar. Onun için de şenlendirirler içimizi, sonsuz sevinçleri bizlere sunarlar. Onlardaki bu güç, bitip tükenmez hâzineleri kendilerinde barındırıyor olmanın bilinci; başka hiçbir yerden kaynaklanmayan bu bilinç. Bu yüzden de yücelere taşırlar bizi. Evet, yaparlar bunu. Bizi tutup yücelere Tanrı’ya kadar taşıyıp götürürler.” (Beyaz Mutluluk. Öyküler. Çeviren: Kâmuran Şipal..)
BİREY VE TOPLUM ÜSTÜNE
Yalnız olmak iyidir, yalnızlık zordur çünkü, bir şeyin zorluğu da onu yapmamız için artı bir neden oluşturur.(Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Hayatta yapılacak en iyi şey, herkesin her şeyi, yazgısını, geleceğini, bütün ufkunu ve dünyasını kendi içinde taşımasıdır. Ancak, kendi dünyasında varlığını sürdürmeye, kendi beni içinde yaşamaya elbet kolay katlanılamayacak anlar vardır; bazen insanın kendisine daha bir sıkı, nerdeyse daha bir inatla tutunması gerekir. Özellikle böyle anlarda dışarıdaki bir güce başvurulur, bazı önemli olaylar karşısında yaşamın orta noktası içten alınıp dıştaki yabancı bir nesneye, örneğin bir başka kişinin içine aktarılır. Bu, denge denilen şeyin temelinde yatan alabildiğine açık yasalara aykırı bir davranıştır, böyle bir davranış da ister istemez ciddi sonuçlar doğurur. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
İnsanın bir hayvanı kendine alıştırmasına, onu adeta kendisiyle düşüp kalkmaya, kendisiyle dostluk kurmaya zorlamasına her zaman söz konusu hayvana karşı haksız bir davranış gözüyle bakmışımdır. Böyle bir davranış hayvanın içinde bize karşı yavaş yavaş bir güvenin oluşmasına yol açar, oysa biz onun ufak bir rahatsızlığında çaresiz kalır, bize duyduğu güvenin gereğini yerine getirenleyiz, çünkü rahatsızlığının ya da bizden beklediği şeyin ne olduğunu kavrayabilecek durumda değilizdir. Verebileceğimiz ne vardır kendisine? Onu bize yaklaştırabilir, kendi alışkanlıklarımızla onu şımartabilir, yani onunla oyunlar oynayabiliriz. Bu suçu işleriz habire, yerine getirilememiş bir yığın sözün, sürekli fiyaskoların suçunu yüklenir dururuz. İşte söz konusu dostlukta bizim payımıza düşen. (Erken dönem, 1899-1902 yıllarından mektup ve günlükler (Leipzig 1931)
İçteki tüm düzensizlikleri tek başına düzene sokmak, bu konuda kimden olursa olsun yardım beklemekten sonsuz ölçüde daha olumlu bir davranıştır. Bunu ben henüz çocukken, kendimi içine itilmiş gördüğüm o tuhaf durumlarda yaşadım ister istemez. Ve görüşümün yerindeliği sonradan sık sık doğrulandı. İnsanların (oğulların babalarıyla örneğin ya da eşlerin birbiriyle)  içinden çıkılmayacak gibi kavgalı olduklarını, birbirlerine diş bilediklerini, giderek birinin öbürüne daha hoyratça davrandığını, daha bir küçümsemeyle ve gerçeği daha çok çarpıtarak baktığını gördüm ve şunu anladım ki, yalnızlık içinde yaşayacak kişide başgösterecek aynı yoğunlukta bir kavga, o kişide ister istemez bir ilerlemeyi beraberinde getirecektir. (Kontes Sizzo’ya yazılan mektuplar. Baskıya hazırlayan: Ingeborg Schnack. Frankfurt am Main 1977.)
İnsana yakın olan yalnızca kendi iç dünyasıdır; başka her şey uzağındadır onun. (Ruth Sieber-Rilke ile birlikte Rilke Arşivi. Frankfurt am Main 1955 2. Cilt)
Kendilerini bir armağan olarak sunmadıkça, büyük yapıtlar ne zorla ne de çabayla ele geçirilebilir. Ama kendilerini buyur edip sundukları da ağırbaşlı ve yalnız kişilerdir ancak; ağaçlıklı gezi yollarını değil, kendi kendilerine giden çetin yolu sessiz sedasız adımlayanlardır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Oyun bitiminde tiyatrodan seyircileri apar topar dışarı atmaya iten neden, sahnede kendilerine sunulmuş pek çok şeyden sonra perdenin inmesine katlanamayışları değil midir? (Maria Zwetayewa ve Boris Pasternak ile mektuplaşma. Almancaya çeviren: Heddy Pross-Weerth. Frankfurt am Main 1983..)
Kimselerin pek uğramadığı ıssız bir köşeden bir başkasına söz etmek, söz konusu yerin ıssızlığından büyük bir bölümünü yitirmesine yol açmaz mı? (1907-1914 yıllarından mektuplar (Leipzig 1933)
Kalabalıklar, yalnızların varlığını hoş karşılamaz. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Yalnızlardan söz açmak, insanların bu konuda fazlasıyla çok şey bildiğini düşünmektir. Sanılır ki, yalnız denince ne anlamak gerektiğini bilir herkes. Ama hayır, bildikleri yoktur, bir yalnız’ı asla görmüş değillerdir, çünkü kendisini tanımadan ondan nefret etmiş, ona kin beslemişlerdir. Ona komşu olmuş, onu canından bezdirmişlerdir. Bitişikteki odalarından gelen sesleri onu yolundan saptırmaya çalışmıştır. Gürültüleriyle sesini bastırması için eşyayı ona karşı kışkırtmışlardır. Ve çok eskiye dayanan bu içgüdüsel davranışlarında da haksız sayılmazlar, çünkü yalnızlar gerçekten düşmanlarıydı onların.
Ama yalnız’ın başını kaldırıp bakmadığını görünce düşünüp taşınmış, bütün yaptıklarının yalnız’ın öpüp başına koyacağı şeyler olduğunu, yalnızlığında onu daha da güçlendirdiklerini ve yalnız’ın kendilerinden sürekli uzaklaşmasına yardım ettiklerini sezmişlerdir. Bunun üzerine bir başka yol izlemiş, en son, en etkili bir çareye başvurmuş, yalnız’ın karşısına değişik bir silahla, şan ve şöhretle çıkmışlardır. Bu konuda koparılan gürültüye başını kaldırıp bakmayan ve yolundan şaşmayan bir yalnız da hemen hiç görülmemiştir. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Dost denilen kişiler dans ve müzik gibi olmalı, asla bilinçli değil, istemdışı bir gereksinime uyarak onlara doğru yola koyulmalıdır. Dostluk, bunun sonucunda doğup çıkmalıdır ortaya. Birbirlerine doğru yürüdüler mi, biri ötekine ayakbağı olur. (Erken dönem, 1899-1902 yıllarından mektup ve günlükler (Leipzig 1931)
Sözde pek değer taşımayıp horlanan nesnelerin bir yalnız’ın o geniş ve sevecen ellerine düşünce, nasıl toparlandıklarını hiç fark etmedin mi? Minik kuşlara benzer bu nesneler, yitirdikleri sıcaklığa yalnız’ın ellerinde yeniden kavuşur, canlanıp kıpırdanmaya başlar, uykularından uyanır, içlerinde bir yürek çarpmaya başlar, güçlü bir denizin alabildiğine iri dalgaları gibi, yalnız’ın kulak kabartmış dinleyen ellerinde kabarıp alçalır. (Erken dönem, 1899-1902 yıllarından mektup ve günlükler (Leipzig 1931)
Hayvan ve bitkilerdeki tüm güzelliğe, sevgi ve özlemin sessiz ve sürekli bir biçimi olarak bakılacağını aklına getirebilir böyle bir Yalnız, bitkiyi gördüğü zaman hayvanı görebilir, bedensel haz, bedensel acı nedeniyle değil, haz ve elemden daha büyük, istem ve karşı koymadan daha güçlü zorunluluklara boyun eğerek sabırla ve uysallıkla çiftleştiklerini, çoğalıp büyüdüklerini izleyebilir onların. Ah ne olurdu insan, en küçük nesnelere varıncaya dek yeryüzünü dolduran bu gizi alçakgönüllülükle benimsese ve ağırbaşlılıkla taşısa içinde, ona katlansa ve onun hafife alınamayacak kadar korkunç ağırlıkta bir nesne olduğunu hissetse! Ne olurdu, kendi doğurganlığına karşı enikonu saygılı davransa! Öyle bir doğurganlık ki, ister düşünsel, ister bedensel alanda açığa vursun kendini, hepsi tek ve aynı doğurganlıktır, çünkü düşünsel yaratının bedendir kaynağı, bedensel yaratıyla tek bir varlık oluşturur ve bedensel hazzın daha bir sessiz, daha bir esrik ve kalıcı yinelenişidir. “Yaratıcı olmak, doğurmak, biçimlendirmek düşüncesi”, dünyada sürekli ve geniş kapsamlı onaylanıp gerçekleşmedikçe hiçten başka bir şey değildir, nesne ve hayvanlardan binlerce kez “evet, öyledir” sözü işitilmedikçe hiçbir değer taşımaz. Ve tarifsiz güzellik ve zenginlikte bir tat içeriyorsa bu düşünce, milyonlarca canlının dölleme ve döllenmeye, doğurtma ve doğurmaya ilişkin geçmişten miras kalmış anılarla dolup taşmasındandır. Bir yaratıcı düşüncede binlerce unutulmuş sevi gecesi saklı yatar, onu ululuk ve yücelikle donatır. Ve geceleri bir araya gelip hazların beşiğinde sarmaş dolaş olanlar küçümsenmeyecek bir iş görür, gelecekteki bir ozanın şarkısı için gereken balı, derinliği ve gücü devşirirler. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Belki günün birinde herkesin üstesinden gelebileceği ne varsa, yalnız kişi, şimdiden onları elde etme hazırlıklarına girişebilir, başkalarınınkine göre daha az yanılan elleriyle kurup çatabilir hepsini. Dolayısıyla, Sevgili Kappus, yalnızlığınızı sevin ve önünüze çıkardığı acıları yakışık alır sızlanışlarla göğüslemeye çalışın. Çünkü diyorsunuz ki, bana yakın olanlar benden uzaktır, bu da işte çevrenizin açılıp genişlemeye başladığını gösteriyor. Hani yakınınız uzak olursa, çevrenizdeki genişlik ta yıldızlara kadar gidip dayanabilir demektir, pek büyüktür yani. Kimseyi kendinizle birlikte çekip içine alamayacağınız bu büyümenizden ötürü sevinin ve geride kalanlara insaflı davranın! Onların karşısında güven ve serinkanlılığı elden bırakmayın! Kuşkularınızla eziyette bulunmayın onlara, akıl erdiremeyecekleri güven duygunuz ve kıvancınızla yüreklerine ürküntü salmayın! Aranızda sadelik ve vefa duygusuna dayalı bir ortaklık kurun; öyle bir ortaklık ki, siz zamanla sürekli değişseniz de, onun ille değişmesi gerekmesin. Size yabancı bir biçimde yaşamalarını sevin insanların, giderek yaşlanıp yalnızlıktan korkan, sizin gibi yalnızlığa güven beslemeyen insanları sevin. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Noel yaklaşıyor, bir selam yollamadan edemedim size. Yalnızlığınıza her zamankinden daha güç katlanacağınız bayram günlerinde sizinle olacak selamım. Ama yalnızlığınızın büyüklüğünü de duyumsarsanız buna sevinin; çünkü diye sorun kendinize, büyüklüğü içermeyen bir yalnızlık neye yarar? Topu topu tek bir yalnızlık vardır, o da büyüktür, kolay katlanılacak gibi değildir. Dolayısıyla, herkesin yaşamında öyle saatler vardır ki, insan yalnızlığı verip ne denli yavan ve ucuz olursa olsun bir beraberliği almak ister karşılığında; iyi kötü ilk rastlayacağı kişiyle, en sıradan bir kişiyle sözde birazcık bir anlaşma uğruna yalnızlığı elden çıkarmak ister… Ama belki de yalnızlığın büyüdüğü saatlerdir bunlar; çünkü onun büyüyüşü de tıpkı oğlanların büyümesi gibi birtakım acı ve sancılarla gerçekleşir ve baharın ilk günleri gibi hüzünle dolup taşar. Ancak, şaşırtmasın bu sizi. Bizlere gereken yalnızlıktır, büyük, içsel bir yalnızlık. Kendi içine yürümek ve saatler boyu kimselere rastlamamak… İşte ulaşılması gereken şey bizler için. Erişkinler büyük ve önemli buldukları nesnelerle sarmaş dolaş sağa sola koşuşurken, yalnızlık içinde yaşayan bir çocuk gibi tıpkı, erişkinlerin hamaratlıklarına bir anlam veremeyen ve yaptıkları işlerden bir şey anlamayan bir çocuk gibi. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Yine yalnızlık konusuna dönersek, gerçekte ortada bizim seçmemiz ya da seçmememize bağlı bir şeyin bulunmadığı giderek daha açıklık kazanmaktadır. Yalnızız bir kez. Hani aldanabilir, durum hiç de böyle değilmiş gibi davranabiliriz. Hepsi o kadar. Oysa yalnız olduğumuzu görmek, hele böyle bir görüşten yola koyulmak ne kadar yerinde bir davranıştır. Doğru, başımızın döneceği kuşkusuzdur; çünkü gözlerimizin üzerinde dinlenegeldiği tüm nesneler çekilip alınacak elimizden, artık yakın diye bir şey kalmayacak ve tüm uzaklar sonsuz uzak’a dönüşecektir. Kim odasından alınır da önceden hemen hiç hazırlıksız, bir geçiş dönemi yaşamadan götürülüp ulu bir dağın doruğuna bırakılırsa, aynı baş dönmesini duyacaktır ister istemez; eşine rastlanmadık bir güvensizlik, o isimsiz’in ocağına düşmüşlük duygusu canına okuyacak, bir yerlerden aşağılara düştüğünü, boşluğa fırlatılıp atıldığını ya da binbir parça edildiğini sanacaktır: Artık beyni ne kuyruklu bir yalan uydurmalı ki, duyularının yardımına koşup onları bir açıklığa kavuşturabilsin. Örneğin, yalnız kişi için tüm uzaklıklar değişir, değişir tüm ölçüler ve dağın doruğundaki o insan gibi alışılmadık birtakım duygular içte doğar. Öylesine duygular ki, gelişip büyüyerek tüm katlanılabilirliğin sınırlarım aşar gibidir. Ama işte bunu da yaşamamız gereklidir bizim. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Sabah erkenden güz mevsimine ilişkin yazdıklarını okudum; mektubunun içine yerleştirdiğin tüm renkler geriye doğru bir dönüşüm geçirip bilincimi güç ve parıltıyla doldurdu tıka basa. Ben dün, dağılmış bulutlarıyla buradaki ışıl ışıl sonbaharı hayranlıkla yaşarken, sen, bizim buradakinin adeta ipek üzerine nakşedildiği gibi, yurdumuzun kırmızı ağaçlara nakşedilmiş sonbaharı içinde gezip dolaşıyordun. Biri ötekisi gibi duygulandırıyor bizi; tüm değişimlere işte öylesine bağımlı kılınmışız, alabildiğine değişken yaratıklarız; içimizdeki her şeyi kavramaya yönelik eğilimle sağda solda dolanıyor, kavrayamadığımız o sınırsız büyüklüğü kendi yüreklerimizin eylemine dönüştürerek bizi yıkıma sürüklemesini önlemeye çalışıyoruz. (Cezanne Üzerine Mektuplar (Briefe über Cezanne) . Çeviren: Kâmuran Şipal.)
ÖLÜM ÜSTÜNE
Birinin ölmesi ölüm değildir tek başına, birinin yaşayıp da yaşadığını bilmemesidir ölüm, birinin ölmek isteyip ölememesidir. Pek çok şeydir ölüm; onu yaşamımızdan çıkarıp atmanın yolu yoktur. Ölüm de doğum da içimizdedir her gün ve bizler kimsenin gözünün yaşma bakmayız doğa gibi. Doğa, ölümün de doğumun da üstünde sürdürür yaşamını yas tutmadan, paylaşmışız Acı ve sevinç yalnızca birbirinden değişik renklerdir o yabancı için bize bakan. (Ruth Sieber-Rilke ile birlikte Rilke Arşivi. Frankfurt am Main 1955 1. Cilt)
Sanırım gençlik yıllarımdan beri ölüme yaşamın düpedüz karşıtı ve yadsınışı gözüyle baktım hep; aslında ölümün sinesinde güven içinde olacakmışız, ölümle alabildiğine koyu ve derin bir teklifsizlik içinde yaşayacakmışız gibi onu hayatın orta yerine yerleştirmeye karşı içimde bir eğilimin varlığını hissettim hep ve bu eğilim sonradan giderek güçlendi… Öte yandan, ölümle iç içe yaşamayı şu ya da bu şekilde kafamda tasarlamaktan sürekli kaçtım, “öbür dünya”ya ilişkin anlatılara hiçbir zaman en ufak bir ilgi duymadım. Bu dünyada yerine getireceğimiz yükümlülükler öyle çok ki, binlerce yıldır insanlık bunların altından kalkmak şöyle dursun, henüz bu yolda ilk adımlardan ileri gidememiş görünüyor. Böyle bir durumda kısa yaşam süresinde bizden yerine getirmemiz beklenen yükümlülüklerin bütün kararlılığımızla üstesinden gelmeye bakmak varken, gelecekte şu ya da bu durumun nasıl olacağını öğrenmek hakkını nasıl kendimizde görebiliriz? Bununla bizi sarıp kuşatan gizlere gözümüzü kapatalım demek istemiyorum. Ama bu gizlerle şu andaki durumumuz arasında ilişki kurmayı, şimdilik bize bağışlanmış büyük üstünlükleri kendisinde toplayan görüşümüzden el çekmemeyi görevimiz biliyorum. Bulunduğumuz yerden ne kadar ileriye gidebileceğimizi bildiğimiz yok; ama kendimizi bu dünyaya ne çok bağımlı kılarsak, içimizdeki gerilim o kadar büyümektedir. Dolayısıyla, söz konusu bağımlılığa katkı yapan etkenleri her kişinin kendisi için saptayıp buna göre davranması gerekiyor. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Her şeyden güçlü duyumsadığımız ölüm, asla yaşamasına engel olsun diye bir canlının sırtına yüklenmiş değildir, çünkü özü bakımından yaşama karşıt nitelik taşımaz ölüm; bazen sezildiği gibi, yaşamın ne olduğunu en dirimsel anlarımızda bile bizden iyi bilir. Ben her zaman şöyle düşünmüşümdür: Üzerimizdeki akıl almadık baskısıyla ölüm gibi böyle bir ağırlığın işlevi, bizi yaşamın daha derin, daha iç katmanına daldırmak, belli bir gelişimin sonunda eskisinden büyük bir üretkenlikle buradan boy verip çıkmamızı sağlamaktır; koşullar bunu çok erkenden iyice öğretti bana ve yaşadığım her acıyla yeniden doğrulandı bu. Bir kez yeryüzünde yaşamakla yükümlü kılınmışız, başımıza gelen her kötülüğü ölümle yeni bir mahremiyet ve dostluğa dönüştürmek zorundayız; çünkü onu kavrayıp onunla başa çıkacak kusursuz şekilde tasarlanmış duygularımız var, bu duygularla söz konusu yükümlülüğün gereğini yerine getirmeyip de ne yapacağız? Hem Tanrı’nın bize bağışladığı bir şeye hayranlık duyma yükümlülüğünden nasıl kaçabiliriz? Bir hayranlık ki, gelecekteki o sonsuz hayranlık için gereken tüm hazırlığı içinde barındıracaktır. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Yeter ki yaşam deyince salt şimdiki zamana ve bu dünyaya ilişkin olayları kastettiğimizi, bunların yaşadığımız dünyaya ve kendilerini algılayan duyularımıza çok büyük ölçüde bağlılığını kabullenelim, ölümden sonra yaşam sorunu önemini yitirecektir. O zaman buradakinden “değişik” bir yaşam için başka bir isim bulmak gerekecek, “ölüm” de düpedüz böyle bir ismi oluşturacaktır. Dünyevi varlığımızın dışında kalan ne varsa, sırnaşıklık ve meraka kaçmadan hepsine ölüm kapsamı içinde yer verebiliriz sanırım. Ölüm denilen şeyin bir son, bütün canlıların dağılıp döküldüğü, tümüyle yıkıma uğradığı bir son durum anlamına geldiğini gösteren kanıtların varlığını ileri sürenler çıkmıştır zaman zaman. Öte yandan, düpedüz karşıt görüşün sahibi ve savunucusu kimseler de hiç eksik olmamıştır. Hatta bu konuda öylesine ileri gidilmiştir ki, ölüme yaşamın daha üst bir aşaması gözüyle bakılmış, devinimsizliği daha güçlü bir devinim yoğunluğunun kanıtı sayılmış, ölümün biz canlılardan daha büyük bir dirimsellikle söz konusu yoğunluk içinde varlığım sürdürdüğü açıklanmıştır. Gözlerimizle görüp tanık olduğumuz kimi olaylar da bunu destekler niteliktedir. Böyle olmasa, örneğin bir ekspres trenin devinimini bütün vücudumuzda duyumsarken, yer küresinin akıl almayacak kadar daha büyük hızını bir durağanlık olarak algılamamamız gerekirdi. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Nereye gidileceği bilinmedi mi, veda etmek içinden pek gelmez insanın. Ölmek üzere olanların veda etmekte o kadar zorlanmalarının nedeni de budur. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Peşin yargılarla davrandığımız süre ölümü çarpıtmalardan sıyırıp almanın üstesinden gelmemiz düşünülemez… İnanınız ki bir dosttur ölüm, bize alabildiğine yakın, davranışlarımız ve bocalamalarımızla asla yolundan şaşmayan biricik dostumuzdur… Ve kuşkusuz yaşama veda edişin, yaşam karşıtlığının o duygusal-romantik anlamında bir dost değil, bizlerin bu dünyada olmaya, burada etkinlik göstermeye, doğaya, sevgiye… öylesine tutkulu, öylesine yürekten kucak açtığımız zamanlar sesini duyuran bir dost. Evet der yaşam, aynı zamanda hayır der. O, ölümse… hep evet diyendir, yalnızca evet çıkar ağzından. Sonsuzluk önünde evet. (Kontes Sizzo’ya yazılan mektuplar. Baskıya hazırlayan: Ingeborg Schnack. Frankfurt am Main 1977.)
Ölüm yaşamın sırtı bize dönük, tarafımızdan aydınlatılmamış yüzüdür. Bize düşen, bir sınırla birbirinden ayrılamamış her iki tarafı da kendi evi bilen, her iki taraftan da beslenip doyurulan varlığımızın tastamam bilincine varmaktır. Gerçek anlamda yaşanan bir yaşam iki taraf içinden de uzanıp gider, büyük dolaşım sistemindeki kanın iki taraf içinden de akıp gitmesini sağlar. Ne bu dünya ne öbür dünya diye bir şey söz konusudur; var olan, o büyük birliktir yalnızca ve burasını bizden üstün varlıklar sayılan “melekler” kendilerine yurt tutmuştur. (1921-1926 yıllarından mektuplar (Leipzig 1935)
Bir yerde bir ağaç varsa çiçeklenen, yaşam gibi ölüm de rahatlıkla ağacın içinde çiçekleniyor demektir. Ölümle doludur bir tarla ve ölüm onun yere yatık yüzünden yaşam zenginliğinin fışkırmasını sağlar. Hayvanlar yaşamdan ölüme yürüyüp gider sabırla ve çevremizde nereye göz gezdirsek, ölümün orada eğleştiğini görürüz, nesnelerin aralıklarından bakıp durur bize. Bir yerde tahtadan başını çıkarmış paslı bir çivi varsa, gece gündüz yaptığı tek şey sevinmektir ölümün var olduğuna. (1907-1914 yıllarından mektuplar (Leipzig 1933)
Ölümün hayatta en yoğun yaşantı olduğunu, onu gücümüz elverdiğince kendi yaşantımıza dönüştürdük de hayattan uzaklaşmayıp kendimizi onun daha çok içinde bulacağımızı iyice düşündük mü, acımasız ölümün hayatın karşıtı, hayata yabancı bir şey sayılamayacağı anlaşılacak, bizim olmasına karşın kimliğini ele vermeyen sonsuz bir olguya dönüşecektir ölüm. Bizim gerçek ilişkilerimiz, aralıksız çürüyüp giden tüm yaşantılarımız, bir bütün oluşturan yaşam ve ölüm içinden uzanıp gider. Bizlere düşen, gerek yaşam, gerek ölüm, her ikisinde de kendimizi kendi evimizdeymişiz gibi hissetmektir. İnsanlar biliyorum, bunlardan birine olduğu gibi ötekisine de aynı sevgiyle yaklaşır, her ikisiyle de içtenlik ve güven dolu bir ilişkiyi sürdürür. Sanki yaşam ölüme göre bilmecelerden daha çok mu arınmış, bize daha mı aşinadır? Her ikisi de anlatılamaz ölçüde bizim dışımızda, her ikisi de bizden erişilemeyecek uzaklıkta değil midir? Bizi pisliklerden arınmış gerçek bir kimliğe kavuşturabilecek olan, bütün’e ulaşmaya duyacağımız istekliliktir ancak. (Sidonie Nadhorny von Borutin’e yazılan mektuplar. Baskıya hazırlayan: Bernhard Blume. Frankfurt am Main 1973.)
İster alabildiğine korkunç nitelik taşısın, ister alabildiğine yakınımızda eğleşsin bir ölüm yaşantısına katlanmaya gücümüzün elvermeyeceğinden korkmamalıyız; bizim gücümüzün üstünde güç sahibi değildir ölüm, bardağın kenarındaki ölçüm çizgisidir yalnızca. Bu çizgiye ulaştık mı, dolmuşuz demektir. Dolmak ise bizler için ağırlığımızın artmasıdır, o kadar. Ölümü sevmeliyiz demek istemiyorum, ama yaşamı öylesine cömert bir sevgiyle, işin içine hesap kitap karıştırmadan, bir ayrıma başvurmaksızın olduğu gibi sevmeliyiz ki, farkına varmadan ölüme, yaşamın bu öbür yüzüne de yer verelim bu sevgide, yaşamı severken onu da sevmekten geri kalmayalım. (Kontes Sizzo’ya yazılan mektuplar. Baskıya hazırlayan: Ingeborg Schnack. Frankfurt am Main 1977.)
Özenle hazırlanmış bir ölümün yüzüne kim bakar bugün? Hiç kimse. Ölümü tüm ayrıntılarıyla yaşayabilecek zenginler bile bu konuda savsaklık ve umursamazlıkla davranmaya başladı artık; kendine özgü bir ölümle ölmek isteyenler giderek azalıyor. Çok geçmeden kendine özgü yaşam gibi kendine özgü ölüme de seyrek rastlanır olacak. Meyvenin çekirdeği içinde taşıması gibi ölümü kendi içinde taşıdığını eskiden insan bilir, sezerdi, bu da onu ayrı bir görkem ve sessiz bir gururla donatırdı. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
MUTLULUK, ACI, SABIR VE DEĞİŞİM ÜSTÜNE
Elinden geliyor mu, yeni bir iş gününde yataktan güle oynaya kalk sabahleyin. Elinden gelmiyorsa, seni bundan alıkoyan nedir? Bir zorluk var da yoluna mı duruyor? Zorluklardan ne diye kaçıyorsun? Seni canından edebileceklerini düşünüyorsun belki de. Yani bunlar çok güçlüdür diyorsun kendi kendine. Peki, kolay konusunda ne biliyorsun? Hiçbir şey. Kolaya ilişkin anılara belleğimizde  yer yoktur asla. Diyeceğim, ikisinden birini seç deseler, aslında zoru seçmen gerekmez mi? Zor sana ne kadar yakındır, hissetmiyor musun? .. Hem zoru seçtin mi, doğayla uyum içinde olmayacak mısın? Sanıyor musun, toprak altında kalmak tohum için toprağın üstüne çıkmaktan daha kolay değildir. Kolay ve zor diye bir şey yoktur. Zor olan yaşamın kendisidir. Sen de yaşamak istiyorsun, öyle değil mi? Dolayısıyla, zor olanı üstlenmeye bir yükümlülük diye bakıyorsan yanılıyorsun. Seni buna yönelten, ayakta kalma içgüdüsüdür. Peki, yükümlülük nedir o zaman? Yükümlülük zor’u sevmektir… Baktın ki zor sana gereksinim duyuyor, buradayım diyebilmektir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
İnsanlararası ilişkilerin böyle dile gelmeyecek gibi tekdüzelikle olaydan olaya yenilenmeksizin tekrarlanmasına yol açan yalnızca tembellik değil, insanın kendini üstesinden gelecek güçte hissetmediği, başı sonu görülmeyen yeni bir durum karşısında duyduğu ürkekliktir. Ne var ki, kendini her şeye hazırlıklı hisseden, hiçbir şeyi, bilmece gibi görünen şeyleri bile dışlamayan kişi, bir başkasıyla ilişkisini canlı bir nesne gibi yaşayacak ve bunu yaparken varlığının tüm olanaklarından yararlanacaktır. Çünkü tek kişinin varlığını küçük ya da büyük bir yer olarak kafamızda canlandırırsak, pek çok insanın bu yerin ancak bir köşesini tanıdığını görürüz. Belki bir pencere önüdür bu köşe, belki bir aşağı bir yukarı gidilip gelinen bir yoldur. Bu da onlara belli bir güven duygusu verir.(MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Bir neden baş gösterip de bir köpek yavrusunu kaldırıp suya atar gibi gerçeğin içine yuvarlanmadığı süre en kusursuz niyet bile işe yaramaz. (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Özlem en iyi ders kitabıdır. (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Kendi kalbi önünde hiç kimse sınavı başaramaz. (Nanny Wunderly-Volkart’a yazılan mektuplar. Baskıya hazırlayan: Ratus Luck. Frankfurt am Main 1977..)
Yaşamın korkunçluğunu bir ara kesin bir kararlılıkla onaylamayan, hatta sevincinden bayram ederek onu karşılamayan biri, var oluşumuzun dile gelmez yetkilerini asla ele geçiremez. Böyle biri yaşamın kıyısında kenarında yürüyüp durur, yargı günü çıkıp geldiğinde ne canlı, ne de ölüdür. Korkunçluk ve mutluluğun, aynı Tanrısal başta yer alan bu iki yüzün özdeşliğini kanıtlamak, hatta onu algıladığımız andaki ruh durumumuzdan uzaklığına göre şöyle ya da böyle bir görünüm taşıyacak olan bu iki yüzün tek yüz olduğunu ortaya koymak… İşte yapıtlarımın anlam ve kavramı. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Biri bir şey mi kaybetti, bir insanı, bir sevinci ya da mutluluğu örneğin, asla umutsuzluğa kapılmamalıdır; çünkü her şey ileride daha görkemli bir şekilde kendisine dönüp gelecektir. İlle de elden çıkıp gidecek olan çıkıp gider elden, bizim olan bizde kalır, çünkü her şey kavrayış gücümüzü aşan ve bizim görünürde çelişki içinde bulunduğumuz yasalar uyarınca gerçekleşir. Bizlere düşen, kendi içimizde yaşamaya bakmak, tümüyle yaşamı, onun kendisinde barındırdığı milyonlarca olanağı, yaşamın boyutlarını ve yarınları düşünmektir; bütün bunlar da dururken, ne geçmişe karışmış, ne yitirilmiş bir şeyin sözü olabilir. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Yok olmaya layık pek çok nesnenin ortadan silinip gitmesi isteniyorsa, bunun en iyi yolu, onları kendi haline bırakmaktır; çünkü zaten söz konusu nesneler her an son nefeslerini vermek üzeredir. (Kontes Sizzo’ya yazılan mektuplar. Baskıya hazırlayan: Ingeborg Schnack. Frankfurt am Main 1977.)
Bilgimizin ulaştığı yerden daha ilerisini görebilseydik, belki o zaman acılarımıza sevinçlerimizden daha büyük bir güvenle katlanabilirdik. Çünkü dışarıdan yeni bir şeyin, bilinmedik bir şeyin gelip içimize girdiği anlardır onlar; duygularımız ürkek, çekingen susar, içimizdeki her şey kendini çekip alır geriye, bir sessizlik başgösterir ve kimsenin tanımadığı Yeni, bu sessizlik ortasına gelip kurulur ve çıkarmaz sesini.
İçerisine bir konuğun ayak attığı ev nasıl değişirse, bizler de öyle değiştik. Eve gelen konuğun kim olduğunu söyleyemeyiz, belki hiçbir zaman da öğrenemeyeceğiz bunu, ama geleceğin gerçeklik kazanmadan çok önce bir değişim geçirmek üzere dışarıdan içimize böyle girdiğini gösteren pek çok işaret var. Bu yüzden, insanın üzgün ve yalnız olması ve gözlerini açık tutması çok önemlidir, çünkü geleceğimizin dışarıdan gelip içimize girdiği, görünürde hiçbir şeyin olup bitmediği o durgun an, geleceğimizin kazara dışarıdan içimize girdiği o çığırtkan andan yaşama çok daha yakındır. Üzgün kişiler olarak ne kadar sessiz, sabırlı ve önkoşulsuz davranırsak, Yeni o kadar yolundan sapmaksızın, o kadar derinliklerine gelip girer içimizin, o kadar sıkıca onu ele geçiririz, o kadar çok bizim kendi yazgımız olup çıkar. İlerideki günlerin birinde içimizden çıkıp başkalarına yöneldiğinde, varlığımızın alabildiğine derinliklerinde onu akraba ve yakın hissederiz kendimize. Ve bu da gereklidir. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Mutluluk bilgeliğin sonucudur ve bilgelik gibi dışarıdan kazara gelen bir şey değildir, tersine zorunlu olarak içimizde gerçekleşir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Neşe, mutluluktan dile gelmeyecek ölçüde daha çok bir şeydir; mutluluk dışarıdan gelip konar insanın başına, mutluluk yazgıdır. Neşe kalplerde yaşanan güzel bir mevsimdir tümüyle; insanın elindeki en büyük güçtür. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Sevinç dünyada anlatılamaz bir gerçeklik taşır. Ancak sevinçledir ki dünya sürdürür gelişimini… sevinç var olanın olağanüstü bir çoğaltımıdır, hiçten kaynaklanan katıksız bir büyümedir. Oysa mutluluğun aslında bizi ne kadar az ilgi-lendirmesi gerekir, çünkü kalıcılığı konusunda düşünmek, dolayısıyla tasalanmak için hemen zaman bırakır bize. Sevinç bir an sürer, bir yükümlülüğü içermez, daha baştan zamandışı nitelik taşır, tutulup alıkonamaz, öyleyken öyle çabucak elden çıkıp gitmesi de söz konusu değildir, çünkü içimizde yol açtığı çalkantıyla varlığımız mutlulukta görülmedik biçimde kimyasal bir değişime uğrar, yeni bir karışım içinde kendi kendinin tadını duyumsar, keyfini yaşar. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Mutlulukta nankör olur insan. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Her sevince açık tut kendini, ama seçmek gerekirse acıyı seç! (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Sabır, sabır, sabır… Zavallı, öyleyken yine de bizim her zaman en çok güvenebileceğimiz bir sözcük.-
İnsana öyle acı vermesi doğanın bir azizliği, öte yandan denge sağlamaya yönelik iyiniyetinin dışavurumudur; dengeye giden yol da doğa için söz konusu acılardan geçer. Doğa, kendi düzenini korumaya çalışırken bize acılı anlar yaşattığını bilmez hiç. Bizim bilincimizi hesaba katmaz; dolayısıyla, bize düşen, doğanın verdiği acıyı bilincimizde çözüp eritmektir, çünkü bir yorumu kaldırmaz acı. Ussal ya da diğer yaşamdaki herhangi bir nesneyi titrek alevlerinin ışığında izlemeye kalkmaksızın onu adeta hemen yakıp yok etmek gerekir. Acı yalnızca doğaya dönük yüzüyle anlamlı, öbür yüzüyle saçmadır; yontulmamış bir ham malzeme oluşturur yalnızca bir biçimden, bir yüzeyden yoksun, ele avuca gelmez. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Zaferler istediği kadar büyük olsun, istediği kadar başarıyla gerçekleştirilsin, bir adım ileriye götürmez kişiyi, vereceği bir kararla insanı iç dünyasında bir değişim geçirmeye asla zorlamaz, her şey aldatıcı bir hayal ve oyun olmaktan öteye geçmez. Eski ve o uğursuz şey her zaman ve her konumda iş başında olmayı sürdürür, yeni güçler, böyle güçler varsa eğer, sabırsız ve acılı, hiçbir yerde uygulama olanağı bulamaz. (1907-1914 yıllarından mektuplar (Leipzig 1933)
Katlanmak ve sabretmek, o pek büyük, adeta olağanüstü yardımdan başka bir yardım beklememek, çocukluğumdan beri beni ileriye götürmüştür hep. Ve bu kez de durumumdaki kötüleşme her zamankinden biraz daha uzun zaman sürmüş olsa da yine öyle davranmak, dışarıdan itip kakmalarla değil, doğamın tek başına o zorlu atılımı yapmasını isteyen en son birkaç kişiden biriyim. Ancak o zaman bilirim ki, dışarıdan ödünç alınmış bir güç, hatta ilkin kabarıp sonra inerek bulanık çökeltiler oluşturan yabancı bir ferment değil, benim gerçek gücümdür bunu başaran. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Hekimlerle ilişkim anlatılmaz ölçüde aklımı karıştırmış, kendimi sanki bir rahibin aracılığından yararlanarak ruhumla görüşüyormuşum gibi bir konumda hissetmişimdir hep. Nedenine gelince, vücudumla düşüp kalkmam yirmi beş yıldır öylesine dolaysız ve öylesine sıkı bir uzlaşma içinde olup bitmiştir ki, hekim denen bu tercüman bir kama gibi bu uzlaşma içine girmiştir. Öte yandan, hiç de yıpranmış sayılmayacak ussal üstünlüğümle giderek kötüleşen vücudumu çiğneyip geçmek, benim için doğrusu yeni ve üzücü bir şey olurdu. Ama bu bakımdan çelişkili bir durum asla oluşmuş değil şimdiye kadar. Tersine, doğamdaki tüm öğelerin katıksız bir uzlaşma içinde el ele verip işlevlerini yerine getirdiği, böyle bir çalışmanın doruk noktalarında da ortak (fiziksel ve ruhsal)  gücün zenginliğinden kaynaklanan başarının çıkıp gelmekte gecikmediği kanısındaydım. Ayrıca, her konuda sırdaşım olan vücudum her zaman beni temsil yetkisine sahipti. Kendisi gibi diğer bazı sorumlularla birlikte “firma” hesabına imza atmaya yetkili kılınmıştı. Böyle bir çalışma düzeninin bozulması benim için bir felaket sayılırdı, çünkü ne kadar büyük, hatta ne kadar akıl almaz aykırı örnekler karşıma çıkarılırsa çıkarılsın ve bu örnekler ne kadar vücudun yenilmesinden, onun yadsınmasından, hatta içine düştüğü kötü durumlardan sınırsız başarılara ulaşılabileceğini gösterirse göstersin, benim izleyeceğim yol olmazdı. Şu halimle ben kendim böyle bir durumda kaldım mı, çalışıp nasıl bir çözüm üretirdim bilmiyorum. (1921-1926 yıllarından mektuplar (Leipzig 1935)
Bir nekahet dönemi ne kadar ağır bir seyir izlese de, yaşamla öylesine çok ve önceden kestirilemeyecek ilişkilerin kapısını aralar ki, beraberinde getirdiği tüm kısıtlamalara karşın, yine de şahane ve ilerisi için çok şey vaat eden bir yaşam parçasına dönüşebilir. (Yayıncısı Anton Kippenberg’e yazılan mektuplar. Baskıya hazırlayan Ruth Sieber-Rilke ve Carl Sieber. Wiesbaden 1949)
Nesnelere kendilerinin sahip çıktığından daha çok önem vermemeli, acıya dışarıdan bakmamalı, ona bir değer biçip örneğin “büyük acı” diye bir niteleme yakıştırılmamalıdır. Bu acının kalbinizde bir büyüme, bir gelişme sağlayıp sağlamadığını bilemezsiniz çünkü. Sabretmek, sabır göstermek, acıda yargıya gitmemek, acı bir kimse üzerinde kaldığı süre asla bir yargıya başvurmamak. Bunun için bir ölçü yoktur elde, kıyaslamalar yapılabilir, bu arada abartıya kaçılır, o kadar. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Ne diye bir tedirginliği, bir acıyı, bir hüznü yaşamımızdan dışlamak istiyorsunuz; bunların üzerinizde nasıl bir çalışmada bulunacağını bilemezsiniz çünkü. Ne diye nereden çıkıp geldikleri, amaçlarının ne olduğu sorusunu kendi elinizle peşinize takıp sizi kovalamasına izin veriyorsunuz? Bir geçiş süreci yaşadığınızı, değişmek kadar hiçbir şeye o kadar can atmadığınızı bilmiyor değilsiniz çünkü. (1921-1926 yıllarından mektuplar (Leipzig 1935)
Sanki arkandan geliyorlarmış gibi tüm vedalaşmaların önünden yürü! (Ruth Sieber-Rilke ile birlikte Rilke Arşivi. Frankfurt am Main 1955 2. Cilt)
Bizden yapmamız istenen, zor olan’ı sevmek, zor olan’la düşüp kalkmayı öğrenmektir. Zor olan bize dost güçler içerir, üzerimizde olumlu bir çalışmayı gerçekleştirecek elleri barındırır kendisinde. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Değiştiğimi ne diye bir başkasına söyleyeyim? Değişiyorsam, daha önceki kişi olmaktan çıkıyor, şimdiye kadarkinden değişik biri oluyorum demektir; o zaman bilip tanıdığım bir kimsenin kalmayacağı da açıktır. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Harcadığımız bütün çaba, daha bir olgunlaşmış ve değişmiş olarak dönüp gelir bize. (1902-1906 yıllarından mektuplar (Leipzig 1930)
Her şey vatandır bize, sıkıntı da öyle. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Yol varılmak istenen hedeften daha fazla bir şeydir.(Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
İçimizdeki karmaşalar öteden beri zenginliklerimizin bir bölümünü oluşturmuştur. Bu çalkantıların kaba gücünden dehşete kapıldık mı, kendi gücümüzün sezilmedik olanaklarından ve dinamizminden korkmuş oluruz yalnızca; kendilerinden biraz uzaklaşalım yeter ki, söz konusu karmaşalar hemen içimizde yeni düzenlerin kurulmakta olduğu sezgisini uyandıracaktır. Yeter ki bu sezgiyi birazcık benimsemeyi göze alabilelim, gelecekteki önceden kestirilemeyen düzeni kurup çatmaya yönelik bir ilgi ve heves içi-mizde uyanmakta gecikmeyecektir. (1921-1926 yıllarından mektuplar (Leipzig 1935)
Vakitsiz ekilen tohumlar yeşermez. Oysa sabır ve çaba gerçektir, her an ekmeğe dönüşebilir. (Lou            Andreas-Salome ile mektuplaşma. Genişletilmiş baskı. Baskıya hazırlayan: Ernst Pfeifer. Frankfurt am Main 1975/79..)
Beklenen her şey çıkıp gelir sonunda, hiçbir şey gelmezlik etmez; yeter ki acele edip gelmekte olan şeyi karşılamaya çıkılmak istenmesin, o zaman kaçırılır elden; çünkü beklenen şeyin gelişini yöneten bir yasa vardır; onu karşılamaya çıktık mı, yasayı bir yana itip beklenen şeyi kazara ele geçirmeye çalışırız. (Marbach-Rilke sergisi 1975.)
İçinizde bir şeyin bulunup yalnızlığınızdan kendini dışarı atmak istemesi, yalnızlığınız konusunda sizi yanılgıya düşürmesin. Sakin ve serinkanlı davranıp onu bir araç gibi kullanın yeter ki, özellikle böyle bir istek yalnızlığınızı geniş bir alana açıp yaymanızı sağlayacaktır. İnsanlar, geçmişten aktarılagelmiş geleneksel davranış biçimlerinin yardımıyla her şeyi kolayından, kolayın da en kolayını göz önünde tutarak çözümlemeye çalışmışlardır. Ama bizim zordan yana olmamızın gereği açık; dünyada canlı adına ne varsa hepsi zordan yanadır, doğada her şey kendine özgü biçimde büyür, savunur kendini, kendi kendisinden kaynaklanan kendine özgü bir nesnedir, her ne pahasına olursa olsun ve tüm karşıt güçlere kafa tutarak korur kendine özgülüğünü. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
DOĞA, YAŞAM VE BİLME ÜSTÜNE
Sınırlarım elden geldiğince geniş tutarak yaşamımıza sahip çıkmalıyız. Her şey, işitilmedik şeyler bile yer alabilmeli bu yaşamın içinde. Aslında bizden beklenen tek yürekli davranış varsa, o da şudur: Karşımıza çıkabilecek alabildiğine seyrek, son derece şaşırtıcı, en açıklanamaz şeyler karşısında cesaretimizi yitirmemektir. İnsanların bu bakımdan sergilediği ödlekliğin yaşamın kendisine sonsuz zararı dokunmuştur; “hayalet” diye nitelenen varlıklar, yani “cinler, periler dünyası”, ayrıca ölüm, bize hayli yakın bütün bunlar, her gün onlara karşı kendimizi savunmakla yaşamdan öylesine dışlanmıştır ki, onları kavramamızı sağlayacak duyu organlarımız körelmiştir. Hele Tanrıyla ilişki konusunda haydi haydi böyle bir durum söz konusudur. Ne var ki, “açıklanamaz” karşısında duyulan korku bireylerin yaşamını yoksullaştırdığı gibi, insanlar arası ilişkileri de sınırlamış, adeta sonsuz olanaklar ırmağını yatağından kaldırıp alarak kıyıdaki hiçbir şeyin yetişmediği çorak bir toprağa götürüp bırakmıştır. (Mektuplar,  Wiesbaden 1950.Baskıya hazırlayan: Karl Altheim1. Cilt)
Yaşamımızı yöneten, dile gelmez yasalardır hep. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Ne kadar iyidir yaşam! Ne kadar adil, rüşvete ne kadar kapalı, istem gücüyle, hatta cesur davranışlarla olsun aldatılmaya gelmez! Nasıl da her şey olduğu gibi kalır öylece ve insanın önünde her zaman bir tek seçenek varlığını sürdürür:
Kendini gerçekleştirmek ya da kendini aşmak… (Mektuplar,  Wiesbaden 1950.Baskıya hazırlayan: Karl Altheim1. Cilt)
Bize hepsinden uygun bir ortam olarak yaşam içine getirilip konmuşuz. Ayrıca, binyıllar boyu gerçekleşip duran uyum süreci sonunda bu yaşama öylesine benzer duruma gelmişiz ki, yolumuzdan sapmaksızın ilerlemeye görelim, başarılı bir mimetizm (Taklitçilik, öykünme (Ç. N.) .sonucu çevremizi kuşatan nesnelerin hiçbirinden pek ayırt edilir yanımız kalmayacak. İçinde yaşadığımız dünyaya güvensizlik duymamız için bir neden yok, çünkü bize karşı değil bu dünya. İçerdiği birtakım korkular varsa, bunlar yalnızca bizim kendi korkularımızdır; barındırdığı bazı uçurumlar varsa, bizim kendi içimizdeki uçurumlardır bunlar. Kimi tehlikeleri içeriyorsa, bizlere düşen, onları sevmeye çalışmaktır. Her zaman kolaydan kaçmamızı isteyen o ilkeye göre yaşamımızı bir kez düzenledik mi, şimdi alabildiğine yadırgadığımız şey, bize hepsinden aşina ve sadık nitelik kazanacaktır. Tüm ulusların var oluş dönemlerinin başındaki o eski mitleri, son anda prenseslere dönüşen o canavar masallarını nasıl unutabiliriz; yaşamımızda karşılaştığımız bütün canavarlar belki prensestirler de bizi güzellik ve cesaret sahibi görecekleri anı gözlemektedirler. Belki bizim korkunç gözüyle baktığımız ne varsa, aslında bizden yardım bekleyen çaresiz varlıklardır. (Mektuplar,  Wiesbaden 1950.Baskıya hazırlayan: Karl Altheim1. Cilt)
Yaşamdaki zenginlik ve olanakları ne kadar bitip tükenmez düşünsek yine de azdır. Karşılaşılan hiçbir olumsuzluk, hiçbir geri çevriliş, çekilen hiçbir sıkıntı yoktur ki, umut kapısını yüzümüze düpedüz kapatsın. En olmayacak çalılığın bile yapraklarla donanıp çiçeklerle bezendiği, meyveye durduğu görülür bir yerde. Ve bakarsınız “takdiri ilahi”de bir böceğin varlığı öngörülmüştür, bu çalılığın çiçeklerinden zenginlikler taşıyıp taşıyıp götürür; bir açlık öngörülmüştür ya da, bu çalılığın meyvelerini öpüp başına koyar. Diyelim ki acıdır meyve, en azından onu hayranlıkla seyredecek, ondan keyif alacak, çalılığın biçim ve renkleriyle daha başka özelliklerini merakla inceleyecek bir göz bir yerde bulunacaktır. Meyve yere mi düştü dalından, bolluk ve bereketin içine düşmüş olacak, vakti saati geldiğinde dağılıp parçalanarak çalılığın eskisinden daha zenginleşip renklenmesine, eskisinden daha çabuk ve daha gür büyümesine katkı yapacaktır. (Mektuplar,  Wiesbaden 1950.Baskıya hazırlayan: Karl Altheim 2. Cilt)
Duyularını dünyayla en katıksız, en içten bir paylaşım doğrultusunda eğiten kişi, her şeye sonunda kavuşmasın, olacak şey midir? (1921-1926 yıllarından mektuplar (Leipzig 1935)
Bir ağacın kökünün dallarında taşıdığı meyvelerden haberi olmasa da, gerekli besiyi yine yollar, besleyip doyurur onları. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Yaşadıkça, yaşamın dikte ettirdiklerine katlanıp sonuna kadar kayda geçirmeyi daha da gerekli görüyorum; bakarsın ancak son cümle, binbir çabayla öğrenilmeye çalışılıp kavranamamış ne çok şey varsa tümünü eşsiz bir anlamla donatacak o küçük, o sıradan sözcüğü içerecektir. Hem öbür dünya koşullarında, bizim için bu dünyada hazırlanmış sona kadar yürüyüp yürümediğimize bakılmayacağını kim bilebilir? Sonra aşırı yorgunluktan kaçıp soluğu öbür tarafta aldık mı, yeni işlerin bizi orada beklemediğinin ve çağrılmadan apar topar öbür tarafa ayak atan bir ruhun asıl o zaman başını mahcup önüne eğmeyeceğinin güvencesi yoktur. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Nesneler üzerinde giderek genişleyen halkalar halinde yaşıyorum yaşamımı en son halkaya ulaşamayacağım belki yine de deneyeceğim. (Ruth Sieber-Rilke ile birlikte Rilke Arşivi. Frankfurt am Main 1955 1. Cilt)
Ne olur insan doğadaki acımasızlığını bahane ederek kendi acımasızlığını bağışlatmaya çalışmaktan vazgeçebilse! Doğadaki en korkunç olayın bile bir masumiyet içinde gerçekleştiği unutulur hep. Doğanın gözü, gerçekleştirdiği korkunç eyleme bakmaz. Olup bitenle ayrı gayrı değildir doğa, en dehşet verici eyleminde bile korur birlik ve bütünlüğünü; verimliliği, yüce kalpliliği söz konusu eylemin içindedir. Korkunç eylem, deyim yerindeyse, bolluk ve bereketinin bir dışavurumudur. Doğanın bilinci bütünselliğinde yatar. Her şeyi kapsayan bu bütünsellik, acımasızlığı da içerir. Ama her şeyi kendisinde barındıramayan insan korkunç bir eyleme, diyelim cinayete kalkıştı mı, bu eylemin karşıtını da içermiş olacağından asla emin değildir. Dolayısıyla, kalkışacağı eylem hemen yıkılıp gitmesine yol açacak, çünkü onu bütünle bağını koparmış, tek başına, tek yönlü bir varlık durumuna sokacaktır. İyi insan, kesinlikle kararlı, güçlü insan kötü’yü, belayı, felaketi, acıyı, ölümü karşıtlarından ayıramaz. Ama bunlardan biri başına geldi mi ya da kendisi buna yol açtı mı, doğada felakete uğrayan ya da istemeden buna yol açan birinden farklı olmayacaktır durumu; yükseklerden dökülüp içine karışmasını önleyemeyeceği erimiş kar suyuyla şişip kabaran çayın felakete yol açması gibi tıpkı. (1907-1914 yıllarından mektuplar (Leipzig 1933)
Bir an önce yapılması gereken tek şey, doğa’nın, gücün, ilerleme çabasının, aydınlığın safında koşulsuz bir gönüllülükle yer almak ve kötü bir niyet beslemeksizin en önemsiz, en gündelik işlerde bile ileriye yönelik etkinlik göstermektir. Kıvançla gerçekleştireceğimiz her atılım, gözlerimizi henüz ufukta görünmemiş yarınlara her çevirişimiz sonucunda şimdiki ve bir sonraki an’ı değiştirmekle kalmaz, içimizdeki geçmişi de yeniden yaratıp değiştirir, onu yeniden varlığımızın dokusuna katar, acı denen o yabancı nesneyi içimizde çözüp eritiriz. Acının nelerden oluştuğunu, bir kez içimizde çözünüp eridi mi, belki kanımıza ne çok yaşam dürtüsü ileteceğini bilemeyiz çünkü. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Bütün ödevlerin ödevi, küçük şeyleri büyük şeylere dönüştürmek, görünmeyeni görünür kılmak, bir toz zerresini o türlü göstermektir ki, bütün’ün bir parçası olduğu, aynı zamanda yıldızları ve kendisinin de içinde sımsıkı yer aldığı göklerin derin ilişkiler ağını görmeden farkına varılamayacağı anlaşılabilsin. (Sidonie Nadhorny von Borutin’e yazılan mektuplar. Baskıya hazırlayan: Bernhard Blume. Frankfurt am Main 1973.)
Bir şeyin dirimsellik kazanıp kazanamayacağı büyük büyük düşüncelere değil, bunlardan pratikte günlük bir uğraş, insanda sonuna kadar sürüp gidecek bir etkinlik yaratılıp yaratılamayacağına bağlıdır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Yaşantıyı aramaya çıkanlar ne kötü durumdadır; böyleleri en baştaki bir yaşantıyla, daha sonra bir üçüncüsü, bir dördüncüsüyle başa çıkamamış, onları içlerinde çözüp eriterek kendilerine mal edememiştir. Bu yüzden, boylarından büyük yaşantı peşinde koşup dururlar hep. Avlanmaya çıkmış avcılar olarak kalmaları, avlayacakları avı bir türlü ele geçiremeyişleri Tanrının kendilerine bir lütfudur. (Nanny Wunderly-Volkart’a yazılan mektuplar. Baskıya hazırlayan: Ratus Luck. Frankfurt am Main 1977..)
... doğayı tüm istem güçleriyle yeniden ele geçirmeye uğraşırlar. Bu sonuncuların sanatçı oldukları anlaşılmayacak gibi değildir, yazar ya da ressam, besteci ya da mimardır bunlar, aslında yalnız kişilerdir, doğaya yönelmekle kalıcı olanı geçici olana, temelde yasal olanı geçici bir yasallığa dayanana üstün tutarlar; kendileriyle paylaşıma razı edemedikleri doğayı anlayarak onu büyük ilişkiler ağının bir yerine yerleştirmeyi kendilerine iş bilirler. Bu tek tük yalnızların çabasıyladır ki, bütün insanlık doğaya yaklaşır. Sanatın en son, belki de kendine en özgü işlevi insan ve doğanın, kişi ve dünyanın yüz yüze geldiği, birbiriyle buluştuğu ortamı yaratmaktır. Gerçekte yan yana, ama birbirinden pek habersiz, yaşamlarını sürdürür ikisi de ve resimde, mimaride, senfonide, tek kelimeyle sanatta adeta tanrısal, yüce bir doğru’da bir araya gelir, birbirinin varlık nedenini oluşturur, bütünler birbirini, sanat yapıtının özü sayılan o kusursuz birlikteliğin doğmasını sağlar.
Bu açıdan bakıldığında, sanki bütün sanatların konu ve amacının bireyle evren arasında sağlanacak dengede yattığı görülür. Adeta bir yücelişin gerçekleştiği bu an, bu sanatsal-önemli an terazinin her iki kefesinin denge durumunda bulunduğu andır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Büyük sanat yapıtlarının kotarıldığı alabildiğine derinliklerdeki o ulaşılmaz köşe, her insan doğasında vardır; ancak gizlidir bu köşe. Sanat yapıtlarıysa, kilisede nefeslerin tutulduğu bir sessizlikte kutsanmış ekmeğin cemaate gösterildiği altın ve gümüş kakmalı kap gibi tutup havaya kaldırır onu. Yine bu köşe dağınıklık içindedir ve neredeyse yitiktir. Sanat yapıtları dağınıklıktan kurtarıp toparlar onu, bir daha kaybolmayacak gibi saklayıp korur ve büyük olanı, ruhsal açıdan gerekli ve sonsuz olanı, gözle algılanamayacak yerde bile tanımak, ancak külkedisi gibi çalışarak ele geçirilebilecek yerde bile onu ele geçirmek, gelişimimizin izleyeceği ve bunun için önüne çıkacak binlerce engeli aşmak zorunda kalacağı çetin ve çileli yoldur. Yaşam, kimsenin gözünün yaşına bakmaz, masaldaki o kötü kalpli kraliçe gibi bir üvey anne davranışıyla karşısına dikilir insanın. Ne var ki, sabır gösterip doğru yoldan sapmaksızın çaba harcayana gereğinden ağır gelecek bu işi onun için yapıp çıkaracak hamarat güçleri de kendisinde barındırır. (Sidonie Nadhorny von Borutin’e yazılan mektuplar. Baskıya hazırlayan: Bernhard Blume. Frankfurt am Main 1973.)
Huzur içinde etkinlik gösteren, bir şeyler yaratıp ortaya koyan insanla kutsal ve köklü bir uğraş peşinde koşan doğa arasında dile pek getirilemeyen bir ilişki vardır kesinlikle.
İnsan pek çok şeyi yıkıp yok eder, bir şeyi onarıp sağaltma gücü bağışlanmamıştır kendisine. Oysa doğa kusursuz bir sağaltım gücüyle donatılmıştır. Yeter ki gizleri ele geçirilmeye çalışılmasın ya da etkinliğine ket vurulmak istenmesin. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Çokluk bir dış müdahaledeki hoyratlığın, incelikten yoksunluğun, dışarıdan açıkça rahatı kaçıracak bir olumsuzluğun içimizde yeni bir düzenin kurulmasını sağlaması, bana hâlâ yaşamın alabildiğine şaşılacak bir mucizesi gibi görünüyor. Kötü’yü iyi’ye yorması, daha doğrusu dönüştürmesi yaşam gücünün eşsiz bir başarısıdır; böyle bir sihirbazlığı içermese hepimiz kötü kişiler olup çıkardık; çünkü kötü herkesin yanma sokulabilir, bir yol bulup girebilir herkesin içine. Her insanın kötü olduğu bir anını yakalayabiliriz. Önemli olan, bulunulduğu yerde durmamaktır, yaşamanın budur gizi. Kötü kadar kalıcılıktan yoksun bir başka şey gösterilemez. Bu yüzden, bir kimsenin kötü olduğunu aklından geçirmesi gereksizdir, yerinden şöyle biraz kıpırdamaya görsün, kötü’nün elinden yakasını kurtaracaktır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Şunu kesinlikle biliyorum ki, en kötü şey bile, çaresizlik bile bolluktan, yaşantılardaki birikimin zorlamasından başka şey değildir. Kalbin tek bir kararı onu tersine dönüştürmeye yeter. Belli bir durum ağır ve katlanılmaz nitelik kazandı mı, bir değişimin arifesinde bulunuyoruz demektir.
(Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Yaşam değişimdir, iyi de, kötü de içindedir bu değişimin, dolayısıyla aradan bir süre geçip yaşanan bir olayın yerini, atmosferini ve kendine özgü dünyasını ister unutmuş, ister unutmamış olsun, her olup biten şeye bir daha dönüp gelmeyecek gözüyle bakan kişinin bu davranışı yerinde bir davranıştır. Yeter ki iyi de, kötü de yaşamının orta yerinde olup bitsin, o zaman endişelenmesine yol açacak bir şey kalmayacak, çünkü her an yaşanacak yeni bir şey bulacaktır önünde, her defasında da önemli bir şey olacaktır bu: Olup bitenleri önemli kılmada paylaşımımız işte öylesine büyük rol oynar, bu tutumumuzu duyumsamaya görsün, nesneler derlenip toparlanır, bizim yaklaşımımıza ayak uydurmaktan geri kalmaz, ellerinden geleni yapıp varlıklarının en yüce aşamasına çıkmaya çalışır; ve o zaman her yeni’de eski tümüyle sürdürür yaşamını, ancak öncekinden bir başka türlü ve pek çok bakımdan zenginleşmiş. (Sidonie Nadhorny von Borutin’e yazılan mektuplar. Baskıya hazırlayan: Bernhard Blume. Frankfurt am Main 1973.)
Dünya görüşü olayları devingenlikten alıkoyar, yaşam duygusu ise onları devingen durumda tutar; olup bitenlerle derinliğine ve özlem yüklü bir paylaşım içinde bulunur, en güzel değişimlere kadar eşlik eder onlara. Dünya görüşü bir sondur, huzur arayan yaşlı, küskün insanlara göredir, saptamalar, düzenlemeler ve belirlemeler peşinde koşan son istektir. Oysa yaşam duygusu bir ilk arzuya ve ilk sevdaya benzer. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Kimsenin sultası altına almaya gücü yetmediğinden, yaşam kirlenmeden kalır. (Ruth Sieber-Rilke ile birlikte Rilke Arşivi. Frankfurt am Main 1955 2. Cilt)
Yasalarına aykırı davrandığımız yaşam, sonradan bir tehdit olarak dönüp gelir bize. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Doğaya, doğadaki ilkel’e, gözle pek algılanamayacak kadar küçük bir şeye güvenle sarılın yeter ki, onun bir anda büyüyüp ölçüye sığmayacak boyutlara ulaştığını göreceksiniz. Fazla bir değer taşımayan’a sevgiyle yaklaşmaya, hizmetine soyunmuş biri davranışıyla güvenini kazanmaya çalışın yeter ki, her şey sizin için kolaylaşacak, daha tutarlı ve bir şekilde daha uzlaşmacı nitelik kazanacaktır. Şaşkınlık içinde geride kalıp değişim sürecine ayak uyduramayan usunuzda değil belki, ama içinizin alabildiğine derinliklerinde yatan bilincinizde gerçekleşecektir bu. Uyanık-olmak ve bilmek. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Doğayla titiz ve köklü biçimde ilgilenmek, insana daha olumlu, daha adil biri gözüyle bakmayı öğretti. İnsan küçüldü, dünyanın merkezi olmaktan çıktı; bir yandan da eskisinden daha çok büyüdü, doğaya bakar gibi insana bakmaya başlandı çünkü, insan artık bir ağaçtan değerli değildi; bir yandan da çok daha değerliydi, ağacın değeri çok büyüktü çünkü. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Tüm nesneler üzerinde belli yasaların varlığını, bunların gerektiğinde seslerini duyurmayı asla unutmayacaklarını, elimizden bir taş, bir kalem yere düşmeye görsün, hemen etkin duruma geçip varlıklarını açığa vuracaklarım sık sık anımsamak her zaman olumlu bir davranıştır. Dolayısıyla, tüm yanılgılarımız, her durumda bizi egemenliği altında bulunduran yasallığı tanımaya yanaşmayışımızdan kaynaklanıyor. Çözüm, dikkati elden bırakmamak, kendimizi toparlamaktır; bu, bizi sessiz sedasız olaylar zinciri içinde belli bir yere konuşlandıracak ve irademize o tahterevalli gibi inip kalkan dengesini yeniden kazandıracaktır. (Erken dönem, 1899-1902 yıllarından mektup ve günlükler (Leipzig 1931)
Şimdiye kadar devinim konusundaki pek çok kavrama ilişkin düşüncemizi değiştirmek zorunda kaldık. Bunun gibi, yazgı dediğimiz şeyin dışarıdan gelip içimize girmediğini, tersine içimizden çıktığını da giderek öğrenmemiz gerekiyor. İçlerinde yaşarken yazgılarını özümseyip onu değiştirme eylemini gerçekleştiremediklerinden pek çok kişi içlerinden dışarı çıkan şeyin ne olduğunu bir türlü kavrayamamıştır. Bunu kendilerine öylesine yabancı bilmişlerdir ki, o karanlık korkularını yaşarken yazgılarının dışarıdan gelip içlerine girdiğini sanmışlar, daha önce içlerinde benzer bir şeyle karşılaşmadıklarını ısrarla açığa vurmuşlardır. Nasıl ki güneşin devinimi konusunda hayli zaman yanlış bir görüş savunulagelmişse, yazgı denen şeyin devinimi konusunda da hâlâ bir yanılgı sürdürüyor varlığını. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
DÜŞ, GÖRÜNTÜ VE GERÇEK ÜSTÜNE
Düş yaşamın bir parçasıdır. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Uykunun koruması altında düşte çokluk öyle şeyler gerçekleşir ki, doğal olarak değişik duygu alanlarında karşılaşılacak şeylerdir, aslında tümü de ayrı ayrı sahnelerde yer alabilir ancak. Ne var ki, düşte hepsi için bir tek sahne söz konusudur, bir duygu düşte açılıp genişler, gökyüzüne dönüşür adeta ve düş atmosferinde istedikleri kadar yadırgatıcı, istedikleri kadar yitik görünsünler, düşteki bütün o değişik olaylar üstüne bazen açık bir kubbe gibi kapanır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Düşte olup biten ne varsa, daha önce içimizde olup bitmiştir. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Gerçek her zaman bizim kafamıza tasarladığımızdan daha fazla bir şeydir, hatta onu ne kadar küçültmek zorunluğunu hissetsek de yine bir şey değişmez, her zaman dünyadır gerçek ve her zaman bizden daha ileridedir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Hayır, hayır, dünyadaki hiçbir şeyi tasarlayanlayız kafamızda, en küçük şeyi bile. Her şey öylesine çok ayrıntıdan oluşmuştur ki, başını sonunu göremeyiz. Tasarım sırasında söz konusu ayrıntılar üzerinden atlayıp geçer, eksikliklerinin bilincine varmayız. Oysa gerçek acele nedir bilmez ve anlatılamayacak kadar çok ayrıntıyı içerir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Pek çok insan, ondan da çok surat vardır, her birinin birden çok suratı vardır çünkü. Bazıları bir suratı yıllar yılı taşır. Elbet zamanla yıpranır surat, kirlenir; katlar, kırışıklar oluşur üzerinde, gezilerde ellere geçirilen eldivenler gibi bollaşır. Tutumlu, sıradan kişilerdir sahipleri, eskiyen suratlarını yenileriyle değiştirmeyi düşünmez, temizlemeye bile vermezler. Nesi varmış bunun derler hep, kim onlara bunun tersini kanıtlayabilir. Madem her birinin birden çok suratı vardır, ötekileri ne yaparlar peki diye sorulabilir. Onları bir kenara kaldırır, ileride çocukları kullansın isterler. Ama köpeklerinin de bu suratla dolaştıkları görülür.
Daha başka kimseler de vardır, akıl almaz bir çabuklukla suratlarının birini çıkarıp birini takar, surat eskitip dururlar. İlkin suratları ölünceye kadar kendilerine yetecek sanırlar, ama henüz kırkına vardıklarında bakarlar ki son suratlarıdır ellerindeki. Kuşkusuz bu, hiç istenen bir şey değildir. Böyleleri suratlarını kollayıp gözetmeye alamamışlardır. Ellerindeki son surat da bir hafta içinde eskir, delikler oluşur üzerinde, kağıt gibi incelir, giderek altındaki astar, yüzlükten çıkmış yüz gözükür ve bununla dolaşıp dururlar ortalıkta. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Yeter ki gereken ciddilikle ve köklü bir şekilde yapılsın, küçük bir alana ilişkin hemen bütün gözlemlere, pek büyük olan’ı gösteren simgeler, küçük küçük binlercesi bir araya gelmiş kapsamlı olay ve ilişkilerin anlatımında yararlanılan metaforlar gözüyle bakılabilir. (Erken dönem, 1899-1902 yıllarından mektup ve günlükler (Leipzig 1931)
Pek çok kişi… içinde sonu gelmeyen bir protesto, ortalıkta dolaşıp durur; bu yüzden acayiplikleri ciddiye alınmayan küskün, bildiğini okuyan kişilerden daha çok değer taşımazlar. Önemli olan, böyle bir protestonun gerçeklik taşıyıp toplumda kabul görmüş öbür gerçek karşısında tutunup tutunamadığı, onu dengeleyecek gücü içerip içermediği, hatta doruk noktalarında ondan daha inandırıcı nitelik taşıyıp taşımadığıdır. Dünya tarihi böyle protestolarla dolup taşar, tek kişilerin başkaldırılarına sanla sanla çıkar yukarı. Öte yandan (Franziscus’un dediği gibi)  keşiş yaşamı da böyle bir protestodur, başkalarınca benimsenmiş gerçeğe dokunmadan ikinci bir gerçeği kurma amacı güder. Yani karşımızda bir yaşam vardır, duvarlarla çevrilmiş ve bu duvarlar dışına taşmaktan el çekmiştir. İçe dönük bir yaşam sürdürülür duvarlar gerisinde. Böyle bir yaşamın temelinde can ve gönülden sürdürülen masum bir çalışma yer alır ve iyi olan, büyük olan her şey bu yaşamdan çıkıp gelir kendiliğinden: Çaba, neşe, teslimiyet ve son olarak kimsenin bilinçli istemediği bir sanat. Bir sanat ki, diğer şeylerden ayırt edilemez; çünkü çiçeklenmeye görsün, bu yaşamın kendisinden başka bir şey olmadığı anlaşılır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Bir kez var olmaya görsün, iyi olan hiçbir şey baskılanıp yok edilemez; kendiliğinden gerçek dünyada yerini alır, bir ağaç gibi tıpkı: İyi vardır bir kez ve çiçek açar ve meyveye durur. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Yavaş olan şey, çok vakit en hızlı olandır, yani kendisini yavaş diye nitelememiz ölçüye gelmeyişindedir. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Bizlerden daha yavaş yok olup giden, yani aslında bizimkinden daha farklı bir zaman ölçümleri olan nesnelerin her vakit bize bakmayan yüzleriyle bir başka yere, daha önce yaşadıkları geçmişe ya da ileride yaşayacakları geleceğe dönük oldukları giderek anlaşılacaktır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Büyük nasıl büyükse, küçük de öyle küçüktür. Yeryüzünde dünya durdukça duracak bir güzellikle karşılaşmayacağımız yer yoktur ve bu güzellik küçük ya da büyük tüm nesnelere eşit ölçüde dağıtılmıştır, çünkü dünya yüzünde adaletsizlik diye bir şey söz konusu değildir. (Nanny Wunderly-Volkart’a yazılan mektuplar. Baskıya hazırlayan: Ratus Luck. Frankfurt am Main 1977..)
Güzel ve korkunç arasında gizli ilişkiler vardır, gülen yaşam ve her gün karşılaşılabilecek yakın ölüm gibi belli bir noktada bütünlerler birbirlerini. (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Güzel, bizim katlanabileceğimiz sınırı aşmayan korkunç’un başlangıcıdır yalnızca; güzel’e böyle hayranlıkla kucak açmamız, yüce gönüllü bir davranışla bizi yok etmeye tenezzül etmeyişindendir. (Ruth Sieber-Rilke ile birlikte Rilke Arşivi. Frankfurt am Main 1955 2. Cilt)
BAŞLAMANIN MUTLULUĞU, ÇOCUKLUK, GENÇLİK, YAŞLILIK
Başlamak kadar güzel bir şey var mıdır?
O ilk “Ol” buyruğu gibi her “Ol” sözcüğü kutsaldır. (Ruth Sieber-Rilke ile birlikte Rilke Arşivi. Frankfurt am Main 1955 6. Cilt)
Çocuklar ilerlemenin kendisidir çocuğa güveniniz. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Özgür çocuklar yetiştirmek, yüzyılımıza düşen en soylu görevdir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Günümüz koşullarında şunu rahatlıkla söyleyebiliriz ki, gerek iyi, gerek kötü anne-babalar, gerek iyi, gerek kötü okullar çocuklara haksızlık eder hep. Çocuğu hiç tanımaz, çocuk karşısında erişkinlerde rastlanan yanlış bir varsayımdan yola koyulur, belli anlarda kendilerini onlarla eşit ve aynı düzeyde görmek en yüce insan çabasını oluşturacakken, çocuklardan üstün oldukları varsayımıyla onlara davranıp dururlar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Her çocuğun dünyaya gelirken kendisine çekirdek halinde bağışlanan bir kişiliği de beraberinde getirdiğini gören ve bu kişiliği saygıyla karşılayan anne-babalar bile, çocuklarını ileride bir baltaya sap olacak gibi yetiştirmeye çaba harcar, bu davranışlarıyla çocukların belli bir yöne yöneltilmeyi değil, beslenip doyurulmayı gereksinen yaşamlarına karşı suç işlemiş olurlar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Yeniden başlamalar giderek zorlaşıyor. Ancak, yeni başlayan biri olmanın bence alabildiğine büyük mutluluğu yanında başlamanın korkusu küçük kalır. (1902-1906 yıllarından mektuplar (Leipzig 1930)
Anne-babalarla çocuklar arasında hiç eksik olmayan çatışmalara, anlaşmazlıklara, onları büyütecek yeni malzemeyle yaklaşmaktan kaçınınız! Çocukların pek çok gücünün boşa gitmesine neden olur bu anlaşmazlıklar, çocuklarını anlamasalar bile anne-babaların onları sarıp sarmalayan sevgisini yer bitirir. Anne-babalardan çocuklarına verecekleri yerinde bir öğüt, çocuklarına gösterecekleri bir anlayış beklemeyin, ama onların bir miras gibi içlerinde taşıdıkları sevgiye, bu sevgideki güce ve onun içerdiği mutluluğa güvenin! (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Her şeyden bağımsız tek ülkedir çocukluk, içinde kralları barındıran biricik ülkedir. Bu ülkeye sırt çevirip de bir sürgün hayatı yaşamak niye? Ne diye bu ülkede yaşlanıp olgun bir insan düzeyine erişilmek istenmez? Başkalarının inandıklarına inanmak niye? O ilk çocukluk günlerinin güvenli ortamında yaşarken inanılan şeylerden daha mı çok “doğru” saklıdır başkalarının inandıklarında. Hâlâ anımsarım… Her nesne özel bir anlam taşırdı çocukluğumda ve çevremdeki nesneler sayılamayacak kadar çoktu. Hiçbiri de ötekilerden değerli değildi. Tüm nesneler üzerinde adalet egemendi. Sanki bu konuda büyüklerden çok daha fazla şey bilirdi çocuklar. (Ruth Sieber-Rilke ile birlikte Rilke Arşivi. Frankfurt am Main 1955 7. Cilt)
Yaşam henüz bir büyüselliği içeriyor. Yüzlerce yerde yaradılışın ilk günleri yaşanmakta. Hayranlıkla önünde diz çökmeyen hiç kimsenin elini dokunduramayacağı katıksız saf güçlerin bir oyunu. (Ruth Sieber-Rilke ile birlikte Rilke Arşivi. Frankfurt am Main 1955 2. Cilt)
Bir kesinlik vardır doğada, rastlantılara yer yoktur. Düşen her yaprak düşüşüyle dünyanın en zorlu yasalarından birini yerine getirir. Bu yasallık dur durak bilmez, sessiz sedasız gerçekleşir her an, genç insanlar için dünyayı işte öylesine ilginç kılar. Gençlerin aradığı da bundan başka bir şey değildir. Çaresiz kalıp yardım gereksindiklerinde başvuracakları bilge, gelişim süreçlerine burnunu sokmadan edemeyen, onları tartaklayarak ruhlarının billurlaşmasını sekteye uğratan biri olmaz asla; aradıkları yalnızca bir örnektir. Bir yaşam görmek isterler yanı başlarında, üstlerinde, çevrelerinde, kendileriyle ilgilenmeksizin sürüp giden bir yaşam… Derken doğaya yönelirler; doğayı arayarak, kendilerini arayıp bulmaya çalışırlar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Bana öyle geliyor ki, sanki biz erişkinler özgürlüğün söz konusu olmadığı bir dünyada yaşıyoruz. Özgürlük giderek güçlenen, insan ruhuyla birlik bütünlük içinde değişen, zamanla gelişip büyüyen bir yasadır. Yasalarımız artık bizim olmaktan çıkmış durumda. Onları alıkoyduk yolundan, oysa yaşam akışını sürdürdü. Kendimizi tutup ilerlemekten alıkoyduk, cimrilikten, açgözlülükten, kişisel çıkarımızı düşündüğümüzden, en çok da korkudan… Şimdi de elimizde taştan yasalar var, sıkıntımız da işte buradan kaynaklanıyor.
Güçlü olan haklıdır mantığıyla bizim kendimiz için geçerli çözümleri önlerine çıkarmasak, hazırda bir çözüm bulamayıp gereken çözümleri kendileri üretmek zorunda kalsalar, çocuklarımız bunu başaracak güçte değiller midir? Ödev ve neşe (okul ve yaşam) , yasa ve özgürlük arasındaki o eski çatlağı ruhlarına yerleştirip daha da büyütmekten sakınsak, çocuklarımız bu dünyada sağlıklı büyüyüp yetişmeyecekler midir? (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Çocukluğuma yeniden kavuşabilmek için dualar ettim, o da yeniden çıkıp geldi. İçimde öyle bir his var ki, çocukluğum bir zamanki çetinliğini yine barındırıyor kendisinde, yaşlanmış olmam bu konuda işe yaramadı. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Ben yaşlılığa inanıyorum, sevgili dostum. Çalışmak ve yaşlanmak, işte yaşamın bizlerden beklediği. Günün bitiminde ihtiyarlamak, ama her şeyi anlamaktan hâlâ çok uzak bulunmak, öyleyken yeniden işe koyulmak, öyleyken sevmek, öyleyken sezgilere açık olmak ve yıldızlara varıncaya kadar uzakta yer alan ve dile gelmeyen ne varsa, tümüyle ilişki içinde yaşamak. (1902-1906 yıllarından mektuplar (Leipzig 1930)
Çocuklarında yalnızlığa karşı en küçük bir eğilim sezin-lemesinler, bir korkudur alıyor anne-babaları. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
ÖĞRENMEK, ÖĞRETMEK, BÜYÜMEK VE OLGUNLAŞMAK ÜSTÜNE
Kendi yaşamımız gibi çocuklarınkine de haklı olarak sürdürdükleri bağımsız bir yaşam gözüyle bakmalı ve onu saygıyla karşılamalıyız. Bu yapıldı mı, başka şeye gerek kalmaksızın bir başka türlü okul, sınav ve yarışmaların yer almadığı, hayatı gözden kaçırmayan ve sürekli ona doğru ilerleyen değişik bir okul kendiliğinden doğup çıkacaktır. Ve böyle bir okul akla gelebilen biricik, çocuklara köstek değil destek olan, çocukların kişiliklerini daha tohum aşamasındayken boğup atmayan, her birine varlığının en içsel isteklerini gerçekleştirme yolunu açan tek ve biricik okul olacaktır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Öğretmene düşen, kendisine emanet edilmiş çocuk topluluğundan birbirinden farklı pek çok çocuk yetiştirmektir. Alışılmış ve yaygın yolu izleyip tüm öğrencilerini tek tip insan olarak eğitmekle karşılaştırıldığında, içlerinde ikilik yaratıp onları birbiriyle boğuşan iki insana dönüştürmek yanlışına düşmesi daha bağışlanabilir bir davranıştır. (Erken dönem, 1899-1902 yıllarından mektup ve günlükler (Leipzig 1931)
Çağın her zaman hayli özlemini çektiği bir şey varsa, başkalarına benzemeyen büyük kişiliklerin varlığıdır; çünkü gelecek, bu kişiliklerden yana olmuştur hep. Ne var ki çocukta kişilik sesini duyurmasın, hor görülmüş, küçümsemeyle karşılanmış ya da -ki çocuğu hepsinden çok üzen de bu olmuştur gülünüp geçilmiştir. Çocuklara kendilerine özgü bir şeye sahip olamazlarmış gibi davranılmış, onları yaşatan zenginlikler değersiz nesnelermiş gibi çekilip alınarak karşılığında ellerine beylik nesneler tutuşturulmuştur. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Günümüzdeki durumuyla bütün eğitim sistemi, çocuklarla ardı arkası kesilmeyen bir savaştan oluşuyor; bu savaşta iki taraf da hiç akla gelmeyecek araçlara başvurmakta. Okulun, anne-babaların başlattığı bir eğitimi ileriye götürmekten, kişilik denen şeye karşı sistemli bir savaşı gerçekleştirmekten başka şey yaptığı yok. Bireye, bireyin istek ve özlemlerine yukarıdan bakmakta, onu kitle düzeyine indirgemeyi görev bilmektedir. Büyük kişilerin yaşamöykülerini okuyunuz, ne olmuşlarsa hep okula karşın olduklarını göreceksiniz. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Büyük düşünceler okullarda tüm dirimselliğini yitirip soyut ve sıkıcı nesnelere dönüşmüş, çünkü eğitmek gibi bir amaç söz konusu düşünceler içine yerleştirilmeye çalışılmıştır. “Genel eğitim” denen şey, baştan sona orantısız ölçüde büyüyüp kişisellik dışı nitelik kazanan bilgi birikiminden başka şey değildir; bir konuşma-el kitabı gibi cansız, onun gibi iç tutarlılıktan yoksundur. Okulda çocuğa gereksindiği şey değil, onun hiç ilgi duymayacağı hazır sonuçlardan belli bir porsiyon sunulmaktadır, o kadar. (Vasiyet. Baskıya hazırlayan: Ernst Zinn. Frankfurt am Main 1975.)
İlkin bir kaşık yapayım da derseniz, lapayı soğutursunuz; hayır, lapayı pişirmeden kaşığın nasıl yapıldığını öğrenmeniz gerekir. (1902-1906 yıllarından mektuplar (Leipzig 1930)
Okulun öğrenciye sunacağı tüm bilgi içtenlik ve cömertlikle, herhangi sınırlama ve çekinceden uzak, belli bir amaç güdülmeksizin verilmelidir. Ve böyle bir şeyi gerçekleştirecekler de, bu işe gönül vermiş kişiler olmalıdır. Bütün derslerde yaşam konusu işlenmeli, yaşam bütün derslerde ortak bir konu gibi ele alınmalıdır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Günümüz koşullarında kulağa ne kadar tuhaf gelirse gelsin, yaşamın okulda değişmesine çalışılmalıdır. Yaşam bir yerde daha ileri bir düzeye erişecek, daha çok enginlik ve derinlik kazanacak, daha insancıl niteliğe bürünecekse, bunun yerinin okul olması gerekir. Sonraya kaldı mı değişik meslek ve yaşantılar içinde katılaşır, başkalaşacak zaman bulamaz olur. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
ŞİİR ÜSTÜNE
Şiir bir seçim işidir. Önemli tüm öğeler hazırlanıp bir araya getirildi mi, kitlesel manyetik gücüyle öğelerden biri öbürünü çeker; derken kendiliğinden, yani kendine özgü yasalar uyarınca hiçbir boşluğu içermeyen bütünsel yeni bir yapı doğup çıkar ortaya. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Şairin gerçek, yüce sanatıdır, ele aldığı temaları okuyucunun gözleri önüne öylesine canlı bir şekilde çıkarır ki, okuyucu içinde yaşadığı zamanı ve tüm çevresini unutur adeta, yalnızca bir sanat yapıtını duyumsamakla kalmaz, onun berrak doğallığı karşısında sanat çıkar aklından, şiirde ele alınan temayı kendisi de yaşamaya başlar. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Şairlerin, diyeceğim gerçek şairlerin ayırıcı özelliği, yorgun düşmüş zavallı sözcüklerin ellerinde yenilenip o vakte kadar asla kullanılmamış nitelik kazanmaları, el sürülmemişlikleri içinde bir zenginliğe kavuşmalarıdır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Gerçeği aramak. Bu, herkesten önce filozoflara düşen bir iş gibi görünmüyor mu? Platon’dan Spinoza’ya, Kant’a ve Nietzsche’ye kadar bütün bilge kişiler her gün, hiç şaşmaksızın bu yolda çaba harcamadılar mı? Filozoflarınkine karşılık şairin etkinliğini, kısaca söylersek, daha çok güzellik arayışı diye tanımlamak gerekmez mi? Öyle bir arayış ki, dünyayı dolaşıp durur, tek kişileri seçer hep, büyük bir yakınmada ya da bir sevincin ritminde onları kullanır.
Nerdeyse durum böyle görünüyor şu sıra. Ama biraz daha dikkatle bakıp felsefeyle, plastik ve sözel sanat olmak üzere her iki alandaki gelişmeleri göz önüne aldık mı, Eski Yunan dünyasındakine benzer bir güzellik kavramıyla ahlak kavramının çakıştığı, günümüzde güzel ile gerçek arasında önceki dönemlerde görülmeyen birtakım yakınlaşmaların söz konusu olduğu gibi tuhaf bir sonuçla karşılaşıyoruz. Bu açıdan bakıldığında sanatta gerçekçilik, gerçeği yüceltip güzelliğe dönüştürmeyi, bir başka deyişle ona sanatsal kimlik kazandırmayı amaçlayan geçici bir denemeye benziyor. Deneme büyük ölçüde başarısızlıkla sonuçlanmıştır; çünkü sanat tüm nesnelerin ardında, büyük ve ortak bir anne gibi oturan yaşamımızın gerçeği yerine gündelik hayatın küçük ve önemsiz gerçeklerine yönelmiştir… Gerçeğin şairi belki daha epey bir zaman bilinmez’in şairi olarak kalacaktır. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Şair dünyaları içinde taşır; açlıktan ölüp gitse bile yine zengindir, o. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Lirik şiir, alabildiğine kişisel nitelikte sanatsal bir dışavurumdur ve ne kadar kişisel nitelik taşırsa, sesini o kadar çok duyurabilir bize. Çünkü insan iç dünyasının en mahrem derinliklerinde yeniden genel-insansal’a yaklaşır. Les extremes se touchent  (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Bireyin geçici olaylar seli altında kendini tanıma’ya yönelik ilk denemelerinden, günün gürültü patırtısı içinde öz varlığının alabildiğine derinliklerine kulak vermeye yönelik ilk çabalarından bu yana modern lirik şiirin varlığına tanık olmaktayız. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Vakitsiz kaleme alınacak şiirler pek bir değer taşımaz. Şiir yazmak için beklemek gerekir. Beklemek, bütün bir yaşam, olabildiğince uzun bir yaşam boyu anlam ve değişik tatlar derlemek gerekir. Ancak o zaman eli yüzü düzgün belki on dize yazılabilir. Çünkü şiir herkesin sandığı gibi salt duygulardan oluşmaz (erken yaşta yeterince duygu bulunur herkeste): şiiri oluşturan yaşantılardır. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Doğrusu bu şiirlerin ne anlam taşıdığını söyleyebilmek için, önce şiirlerin ne olduğunu bilmek gerekiyor. Bu konuda da ilkin şunlar geliyor akla: Şiirleri oluşturan düşünceler değil, şükran duygularının açığa vurulmasıdır. Duyulardan değil, özlemlerden yola koyulur şiirler. Bir kır manzarası neden olmaz doğuşlarına, dağların ve ağaçların, evlerin ve ocakların betimlemelerinde gerçekleşme olanağı bulamazlar.
Asla gülünememiş bir gülüştür şiirler ya da fazla açıkgözlerle asla ağlanamamış bir ağıttır. Ya da bir tehlikedir anlamı kavranamamış, bir meyve olgunlaşmadan kalmış. Ya da bir vadiyi anımsamadır ya da anımsamadır bir zaman görülmüş bir düşü, bir kuleyi ya da, çocukken bir yerde karşılaşılmış. Ya da bir sevgidir şiirler bir kimse bulunup armağan edilemeyen ya da yitirilmiş bir sevgidir, karanlık bir kalbin içine düşürülmüş elden. Ya da bir inançtır içinde kuşkuların yeşermeye başladığı ya da bir kuşkudur biraz fazla güçlenen ya da bir güç erginliğini kazanmış, öyleyken ne yaşamda ne ölümde huzura kavuşamayan.
Ve daha pek çok ya da…
Buraya kadar söylenenlerden sonra açıkça görülen bir şey varsa, kendilerinde hayata gözlerini açacağı insanlar, başkalarıyla düşüp kalkarken sergiledikleri alışılagelmiş davranışların yanında ve arkasında ifşa edilmemiş bir duygu hâzinesini ellerinde bulunduran ve alabildiğine yalnızlık içinden bu duyguların mutlu bir avarelikle, görkemli ve yabancı, yürüyüp gittiği kişilerdir ancak. Şiirler kimsenin kendilerinden rahmet dilenmediği Tanrılara benzer, kaygı ve tasalardan uzak, bahtiyar. Ama işte sabırsızlık, onları gün ışığına çıkarmaya çağırır derken, bütün güzellikleriyle parıldayıp duran cennetlerinden çıkıp gelerek rastgele kasvetli bir yalnızlıktan içeri ayak atmaları için yalvarıp yakarır sabırsızlık… ve şiirler eşikte çıplaklıklarından utanıp sıkılır, bir kır manzarasıyla örtünmek isterler ya da bir yaşantıyı bir mask gibi mimikleri önünde tutmak isterler bu gizli prensler. Böylece olaylar ve imgeler arkasında gizlenerek Tanrıdan korkan inançlı kişilerce ele geçirilmelerine izin verirler, derinliklerden uzak kişilere yabancı, yaşam içindeki yerlerini alırlar. (Rainer  Maria Rilke, Von Kunst und Leben (Sanat ve Yaşam Üstüne) , Insel Verlag, 2001.)
Gerçekten: Çocukluk bir aynadır sanatı yansıtan. Gün gelip yeryüzünde var olacağı düşlenen güzellikten bir parıltıdır. Bir sözveridir ileriye yönelik, kalbimizin bir kutsanışıdır. O ilk adımlarımızı atarken Tanrı her şeyi isimleriyle bize tanıtır, bir uyanıklığı içeren sözleri isimlerden daha değerlidir. Gülümser bize Tanrı ve bizler nesnelere bakar, özlemini çektikleri ruhları görürüz, susar Tanrı, ve bizler gümüşsü sessizliğin dokusundaki ipliklerden her birini hisseder, duyarız. Tanrı konuştu mu, o zaman da sesi binlerce değişik tonda tüm çatlak ve yarıklardan çıkar gelir kulaklarımıza. Hiçbir soru, Noel ağacı başındaki bir öksüz çocuk gibi bir kenarda dikilip durmaz tek başına. Her nesneden sezgilerle yüklü bir yanıt kaldırır uzaktan kollarını, küçük korkularımıza öpücükler kondurur serin, tatlı ve bir beşik gibi kollarında sallayarak onları harikulade bir uykuya daldırır.
Ve şaire yardım elini uzatacak iki şeye dönersek, nesnelere bakmak, nesnelerin gözlerinin içine bakmaktır bunlardan biri. Ve her birinin çocukluğumuzda bizler için taşıdığı anlam üzerinde düşünüp taşınmaktır. Çocukluk günlerinde yaşanmış rastgele, işitilmedik güçte bir korkuyla kıyaslayarak şimdi yaşadığımız bir korkunun büyüklüğünü ölçüp belirlemek ve bir zaman yaşanmış mutlu bir duygudan toparlanıp kendine gelmesi için sevince zaman tanımaktır, kökleri çevreleyen o sıcak karanlık dışında bir başka karanlığı sevmemek. Şimdi yaşanacak bir sevgiyi, zavallı nesnelere karşı gönlümüzde bir zaman yaşattığımız o ilk duyarlıkla karşılaştırmak. Duyacağımız her eğilimi çocuklukta bir bebeğe ya da bir el topuna gösterilmiş olduğunu anımsayarak horlamak ve her özlemi çocuklukta tümüyle Tanrıya gösterildiği duygusuyla yüceltmek… (Rainer Maria Rilke, Von Kunst und Leben (Sanat ve Yaşam Üstüne) , Insel Verlag, 2001.)
ZAMAN VE SONSUZLUK ÜSTÜNE
Her yeni gün yaşama bir başlangıçtır. Ve her yaşam sonsuzluğa başlangıç. (Erken dönem, 1899-1902 yıllarından mektup ve günlükler (Leipzig 1931)
Zaman kadar değerden yoksun bir şey yoktur. (Sidonie Nadhorny von Borutin’e yazılan mektuplar. Baskıya hazırlayan: Bernhard Blume. Frankfurt am Main 1973.)
Her geçen günün bir anlamı olmalı ve bu anlamı rastlantılardan değil, benim kendimden almalıdır. (Erken dönem, 1899-1902 yıllarından mektup ve günlükler (Leipzig 1931)
Zamanın safında dağılıp gider her şey. Ancak zamana karşı çıkarak bundan kurtulur. (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Geçmişten bize kalan, sevgiyle kucak açtığımız şeylerdir ancak. Oysa biz, tüm yaşantılarımız bizde kalsın isteriz. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Geçmiş diye bir şeyden söz eden yalan söyler. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Başkaları bizi gelenekten ne kadar uzak tutmaya, onunla aramıza ne kadar bir sınır çekmeye çalışırsa, bizim için insanlığın alabildiğine uzak bir geçmişteki geleneklerine açık olmak ve bu konuda yol gösterici rolünü oynayabilmek o kadar kesin önem taşır. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Gelecek asla bize uzak değil, elimizden kayıp giden geçmiş asla bizden tümüyle koparılıp alınmış değildir. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Zamanımızın bir ötekinden daha kusursuz ya da daha değersiz olduğu söylenemez, niyetim onda kusur bulmak değil, yalnızca onu nitelemektir; çünkü kanımca zamanımız ona buyur edilen güçlerden yararlanmasını beceremiyor… İçinde yaşanan bütün dönemler gibi o da geleceği kıskanmakta; nerede geleceğe ilişkin bir şey boy gösterse, onun kendisine zarar vermemesi için sırasıyla iki çareye başvurmakta, ilkin karşı koymakta yeni’ye, baktı ki bu yoldan bir başarı elde edemedi ve yeni varlığını sürdürüyor, birden reşit olmayan bir çocuk gibi evlat edinmekte onu. Böylece yeni’yi önce karşı çıkarak, sonra da (ikiyüzlü)  bir taraftarlıkla adeta etkisiz kılmakta. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Tanrım, yılları sayar, yer yer bölümlere ayırırız onları; yaptığımız işe bir süre son verir, derken yeniden işe sarılır ve her iki durum arasında bocalar dururuz. Ama karşılaştığımız şeyler nasıl da tek parçadan yapılmıştır ve biriyle öteki arasında nasıl da bir akrabalık bulunmaktadır; öte yandan her biri kendi kendisini doğurur, gelişip büyür zamanla, bir eğitim sürecinden geçerek kendi kendisi olur. Bizlere düşen var olmaktır, ama gösterişe kaçmadan, mevsimlerden onayımızı eksik etmeyerek, var olmakta ayak direyen yer küresi gibi, aydınlıkta, karanlıkta ve bir mekân içinde, yıldızların kendilerini güvende hissettiği etki ve güçlerden örülmüş ağdan daha başkası içinde dinlenmek istemeksizin. (Cezanne Üzerine Mektuplar (Briefe über Cezanne) . Çeviren: Kâmuran Şipal.)
DUYGULAR, EYLEMLER VE İNSANLAR ARASI İLİŞKİLER ÜSTÜNE
Duygularımız bana eylemlerimizin önüne gerilmiş perdeler gibi görünüyor. (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Çalışmak bir dışavurumdur, bir elin yaşamıdır. Sevdiğim bir eli devinim durumunda görmekten zevk duyarım; konuşan eller, konuşan insanlardan daha sevimli gelir bana. (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Savaşları, serüvenleri, gelişimleri, yıkımlarıyla ve bazen bu, bazen şu yöndeki özlemleriyle tarihe kuşbakışı bakıldı mı, yanan ateşlerin titrek ve tedirgin alevlerinden başka bir şey görülmeyecek, kitleleri bazen oraya bazen şuraya çekip götüren ortak bir düşünceye pek rastlanmayacaktır. Olsa olsa zamana bağlı, gerçekleşmesiyle yine yitip gitmesi bir olan amaçlarla karşılaşılacak, bu amaçlar zinciri de birbirine öylesine sarılıp dolanmış durumda, uzanmış gidecek ki, bir amacın varlığına işaret eden belli bir yönün saptanması söz konusu olamayacaktır… İnsanlık gibi öylesine karmaşık bir toplu varlıkta ortak amacın hemen ele geçirilmesi düşünülemez. Bizim böyle bir amaçtan haberimiz yok, belki de hiçbir zaman olmayacak. Herkes üzerine düşen rolü bilip onu yerine getirsin yeter! Herkes ruhlarda ve devinimlerde belli bir birlikteliği sağlamak için, söz konusu amaca kendi yaradılışına uygun olarak yüksek ve yüce gözüyle bakıp onu benimsesin ve gerçekleştirdiğimiz hiçbir eylemin kaybolup gitmeyeceği umudunu içimizde canlı tutsun yeter! (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Kim bir fırtına patlak versin de ne kadar engel, çürümeye yüz tutmuş ne çok şey varsa hepsini önüne katıp götürsün, yaratıcı, alabildiğine diri, alabildiğine kararlı güçlere yeniden yol açsın diye gönlünden geçirmemiştir. Kuşkusuz böylesine temiz, böylesine güçlü pek çok dürtü devrimin oluşumunda rol oynamıştır; çünkü değişmeye hazır yeni bir düşünce tarzının sarsılan ve yanlış yollara sürüklenen dünyanın birden çok yerinde tutunması, o korkunç savaşı dengelemede akla gelebilecek tek güçtür. (1907-1914 yıllarından mektuplar (Leipzig 1933)
Eğilip bükülen şey zamanla eğip büken konumuna gelir ve daha önce yenilgiye uğramış olmasının öcünü alır. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Ussal insanın başından beri devrimlere karşıt, devrimleri yadsıyan biri olması gerekir; çünkü herkesten çok o bilir ki, kalıcı tüm değişimler pek ağır bir tempoyla gerçekleşir, kendilerini fazla öne çıkarmaz ve gelişimindeki yavaşlık dolayısıyla adeta gözden kaçırılır ve doğa, ussal doğa o yapıcı etkinliğini sürdürürken hiçbir yerde kaba gücün sesini duyurmasına izin vermez. Öte yandan, olup bitenlerin içyüzünü görüp kavrayan aynı ussal kişidir ki, insanların nasıl yanılıp içine sürüklendikleri çıkmazda yaşamaktan hoşlandığını ve kendilerini nasıl sürekli oyalayıp durduğunu görünce sabırsızlanmadan yapamaz. (Ruth Sieber-Rilke ile birlikte Rilke Arşivi. Frankfurt am Main 1955 3. Cilt)
Altından girilip üstünden çıkılmış bir eski’nin tek başına yeni bir şey oluşturacağına inanmıyorum. (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Aslında, özellikle alabildiğine derinlikli ve önemli şeyler söz konusu oldu mu, dile gelmeyecek bir yalnızlık içindeyiz. Bir kimsenin bir başkasına belli bir konuda salık verebilmesi, hele yardım elini uzatabilmesi pek çok şeyin gerçekleşmesini gerektiriyor, pek çok şeyin üstesinden gelinmesine, pek çok durumun bir araya gelip belli bir konum oluşturmasına bakıyor. Ancak o zaman başarıya ulaşabilir söz konusu girişim. Sık sık sorduğum oldu kendime: Acaba özelikle aylak aylak geçirmek zorunda kaldığımız günler, alabildiğine yoğun bir etkinlik içinde bulunduğumuz günler değil midir? Acaba aylaklık sonrasını izleyen çalışmalarımız, eli boş oturduğumuz günlerde içimizde gerçekleşen o büyük devinimin en son yankılanışı değil midir? Kesin olan bir şey varsa, bir güven duygusuyla sürdürülecek, kendimizi teslimiyetle, hatta sevinçle eline bırakacağımız bir aylaklığın önemi hayli büyüktür. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Her zaman her şeye bir düşmanlık duygusuyla el atmamak, bir defasında da her şeyi oluruna bırakmak ve gerçekleşecek şeyin iyi oh cağına güvenmek! .. (Ruth Sieber-Rilke ile birlikte Rilke Arşivi. Frankfurt am Main 1955 5. Cilt)
Yazgının kendilerini sınırsız armağanlara boğacağı günlerde bile pek çok insanın armağanlar almakta düştükleri bir yanılgı vardır, ya sunulan armağanı doğru dürüst almayı beceremez, dolayısıyla kayba uğrarlar ya da gizli bir niyetle yaparlar bunu ya da sanki uğradıkları bir haksızlık böylece giderilmeye çalışılıyormuş gibi bir tavırla alırlar buyur edilen armağanları. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Ben, tek bir özlem düşünebiliyorum, mucizeler yaratarak dünyayı bir uçtan bir uca dolaşan. Tüm nesneler, bizim çokluk yolunu şaşırmış düşünce ve isteklerimizi kısa bir süre için ağırlamaya işte öylesine hazır. Gündüz ortaya koyduğum etkinlikle nesneler içinden yürüyüp gitmişsem, her nesnenin koynunda bir gece dinlenmek isterim. her nesnenin yanı başında uyumak bir kez, her nesnenin sıcaklığıyla yorgun düşmek, düşlere onun nefes alıp verişleriyle inip çıkmak, onun tatlı, gerilimlerden uzak ve çıplak yakınlığını organlarımda duyumsamak ve uykusunun burcu burcu kokusuyla güçlenmek, sabah olunca da o daha uyanmadan, veda etmeksizin yoluma koyulmak, yoluma koyulmak isterim. (Ruth Sieber-Rilke ile birlikte Rilke Arşivi. Frankfurt am Main 1955 6. Cilt)
Aslında iyi alışkanklar diye bir şey söz konusu değildir; iyi olan her davranış istediği kadar sık, istemdışı, bilinçsiz tekrarlansın, her seferinde yenidir, her serer’ode V’ kendiliğindenliği içerir. (1921-1926 yıllarından mektuplar (Leipzig 1935)
TANRI ÜSTÜNE
Şefaatçinin (Hz. İsa anlatılmakta (Ç.N.) .)  içte sallantılı o güçlü köprüsü ancak Tanrı ile aramızda bir uçurumun varlığının kabulü durumunda bir anlam taşır ama işte bu uçurum Tanrının karanlığıyla doludur ve böyle bir uçurumla karşılaşan birine düşen, onun içine inmek ve gözyaşı akıtmaktır (uçurumun üstünden atlayıp geçmekten daha gereklidir bu) . Ancak uçurumu mesken edinmiş kişiye, daha önce bu dünyadan uzaklaştırılmış cennet dönüp gelecektir, kilisenin alıp öbür dünyaya aktardığı bu dünya bütün derinliği ve içtenliğiyle dönüp gelecek, ne çok melek varsa yine “medhü senalarla” yeryüzüne inecektir. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Ne olursa olsun, iyiden iyiye kötüleşmiş günlerimde bir lokma sabır hiç eksik olmamıştır yaşamımda. Kendime karşı değil hani (bunu harcayıp tüketeli çok zaman geçti aradan) , deyim yerindeyse Tanrının elindeki ölçü karşısında duyulan sessiz, kararlı sabır, bir neşe hali. (Yayıncısı Anton Kippenberg’e yazılan mektuplar. Baskıya hazırlayan Ruth Sieber-Rilke ve Carl Sieber. Wiesbaden 1949)
Genel kilise, dindarlığın işlevlerini genelleştirdi. Ne var ki, içleri dinsel bir gereksinimle dolu olanlar Tanrıyla nasıl ilişki kuracakları konusunda çoktan kendilerine bir yol buldu. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
Düşününüz ki, kendi kafasından bir şey bulup çıkarmayan, söyleneni yineleyen, var olanın içine umut ve teslimiyetle yerleşmiş bir dindarlık benim aklımın almadığı, üzerinde durulmaya değmeyen bir şeydir. Gördüğüm kadarıyla, Tanrıyla kurulacak bir ilişkinin koşulu üretkenliktir; evet, şöyle ya da böyle, en azından kişisel, başkaları üzerinde inandırıcılıktan yoksun bir icat yeteneğidir. Bu yetenek kanımca o denli ileriye götürülebilir ki, ansızın insan Tanrı adıyla ne anlatıldığını kavramaktan çıkar, Tanrı adını dönüp dolaşıp tekrarlatır, söyletir kendine anlamadan pek çok kez ve bunu yalnızca çıkıp geldiği kaynağın bir yerinde onu düpedüz yeniden ele geçirmek için yapar. (MEKTUPLAR,  Wiesbaden 1950.Baskıya hazırlayan: Karl Altheim1. Cilt)
İnsanlar gözlerini Tanrıdan sürekli başka tarafa çeviriyor, Tanrıyı giderek soğuyan ve keskinleşen ışıkta, yukarılarda arıyor. Oysa Tanrı bir başka yerde bekliyor onları, her şeyin düpedüz temelinde, derinlerde, köklerin bulunduğu sıcak ve karanlık yerde bekliyor. (Ruth Sieber-Rilke ile birlikte Rilke Arşivi. Frankfurt am Main 1955 8. Cilt)
Acaba arkasından Tanrıya yaklaşmaya çalışmıyor muyuz, Tanrının yüce, ışıl ışıl parıldayan yüzünden bizi ayıran yalnızca Tanrının kendisi değil midir, görmeyi özlediğimiz yüzünün çok yakınında, ne var ki, Tanrının arkasında bulunmuyor muyuz diye hep sorarım kendime. Ama bu durum bizim yüzümüzle Tanrının yüzünün aynı yöne bakıyor olmasından, yüzlerimizin bir birlik oluşturmasından başka ne anlama gelebilir; böyle olunca ön tarafındaki uzamdan Tanrıya nasıl yaklaşacağız? (1907-1914 yıllarından mektuplar (Leipzig 1933)
Tanrının güven içinde olacağı bir yer varsa, o da kalplerimizdir. (Ruth Sieber-Rilke ile birlikte Rilke Arşivi. Frankfurt am Main 1955 11. Cilt)
Genç insanlar için fazlasıyla yakınlarındaki İsa büyük risk oluşturuyor, Tanrı önünde durup perdeliyor onu.
Gençler insana özgü ölçülerle Tanrıyı aramayı alışkanlık ediniyor. İnsanla düşüp kalkmak şımartıyor kendilerini, sonra da sonsuzluğun yücelerindeki o sert havada soğuktan donuyorlar. İsa, Meryemler ve ermişler arasında yollarım şaşırmış dolanıyor, değişik kişi ve sesler arasında kayboluyorlar. Kendilerini hayrete sürüklemeyen, içlerine korku salmayan ve günlük yaşamdan onları çekip almayan yakın akraba bir varlık karşısında düş kırıklığına uğruyorlar. Tanrıya ulaşmak için yetinmezlik duygusuyla davranmaları gerekirken, olanla yetinmeye bakıyorlar. (Erken dönem, 1899-1902 yıllarından mektup ve günlükler (Leipzig 1931)
Dinlerin yanlışı: Tanrının büyüklüğünü dünyanın ve yaşamın küçüklüğüyle kanıtlamaya çalışmak. Bu da, görece büyük bir Tanrı kavramının oluşumuna yol açmış ve böyle bir kavrama alışkanlık da insanları Tanrının inkârına götürmüştür. (Ruth Sieber-Rilke ile birlikte Rilke Arşivi. Frankfurt am Main 1955 12. Cilt)
Pek çok düşünüp taşınmalardan sonra her şeyin Tanrı olduğunu bilen biri, sonunda binlerce değişik devinimi kendisinde barındıran tek bir yüzey var diyen biri gibi kurtulmuş, selamete kavuşmuş sayılır. (Ruth Sieber-Rilke ile birlikte Rilke Arşivi. Frankfurt am Main 1955 9. Cilt)
Din tek kişilerin işidir. Tarikatların doğuşu, herkesi içine alan taşlaşmış bir inancın yükünü parçalara ayırıp tek kişilere dağıtmak, böylece inanca kişisel nitelik kazandırma çabasından başka bir şey değildir. (Ruth Sieber-Rilke ile birlikte Rilke Arşivi. Frankfurt am Main 1955 10. Cilt)
Kimi zaman cennet ve ölümün nasıl oluştuğu üzerinde kafa yorar, daha önce yapacağımız pek çok şeyi olduğu ve iş güçle uğraşırken yanımızda güven içinde bulunamayacağını düşündüğümüz için hepsinden daha değerli bir şeyimizi bizden uzaklaştırmamızın sonucu olduğunu düşünürüm. (MEKTUPLAR,  Wiesbaden 1950.Baskıya hazırlayan: Karl Altheim 2. Cilt)
Çocukluğunuzu düşünmeniz, çocukluğunuzdaki sadeliği ve sessizliği düşünmeniz sizi ürkütüp rahatsız ediyorsa, çocukluğun dört bir yanından size göz kırpan Tanrıya artık inanmıyorsanız, o zaman Tanrıyı gerçekten kaybedip kaybetmediğinizi sorun kendinize, sevgili Kappus! Sanki Tanrıya sahip olduğunuz bir zamanı yaşadınız mı hiç? Daha çok böyle değil mi durum? Ne zaman böyle bir şey gerçekleşebilir ki? Çünkü erkeklerin kendisini güç bela taşıyabildiği, çok yaşlıların ise ağırlığı altında ezildiği Tanrıyı bir çocuğun yüklenebileceğine inanabiliyor musunuz? Kendisine gerçekten sahip olanın ilerde onu küçük bir taş parçası gibi kaybedebileceğini düşünebiliyor musunuz? Yoksa siz de, bir kez ona sahip olanın, bundan böyle ancak onun tarafından kaybedebileceği görüşünde değil misiniz benim gibi? (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Neden onun ilerde gelecek biri olduğunu, öteden beri hep gelmesinin beklendiğini, gelecek biri, yapraklarını bizim oluşturduğumuz bir ağacın gelecekteki meyvesi sayılacağını düşünmüyoruz? Onun doğumunu ilerdeki zamanlara erteleten ve yaşamınızı büyük bir gebelik süreci içinde acılı ve güzelim bir gün gibi yaşamaktan sizi alıkoyan nedir? Olup biten her şeyin sürekli yeni başlangıçlara yol açtığını ve bunların onun başlangıcı olamayacağını, çünkü başlamanın salt kendisinde her vakit alabildiğine bir güzelliğin saklı yattığım görmüyor musunuz? O, varlıkların en mükemmeliyse, kendisinden önce ondan değersiz bir şeyin bulunmaması gerekir ki, bolluk ve zenginlikler içinde istediklerini seçip alabilsin? Her şeyi kapsayabilmek için en sonuncu varlık olması gerekmez mi onun? Kendisine kavuşmayı istediğimiz geçmişte yaşamışsa, bizim ne anlamımız kalır?
Arıların tıpkı bal toplayıp petek yapması gibi, biz de her şeyin en tatlı özünü alıp O’nu yapmaya çalışmaktayız. Hatta değersiz şeyle, gösterişsiz şeyle, yeter ki sevgiden kaynaklansın, başlıyoruz işe; çalışmayla, dinlenmeyle, susuşla ya da küçük ve tek başına bir kıvançla, karışıp görüşenimiz olmaksızın yaptığımız her şeyle O’na başlıyoruz. (Genç Bir Şaire Mektuplar (Briefe en einen jungen Dichter) . Çeviren: Kâmuran Şipal.)
Çektiği bütün sıkıntı ve eziyetlerden sonra bari biraz neşelenip keyfine bakmak için ellerine buyurup kotarılan insanı hayatın içine salmadan kendisine göstermelerini istedi. Saklambaç oynayan çocuklar gibi dönüp dolaşıp soruyordu: “Bitti mi? ” Ama sorusuna yanıt olarak her seferinde balçığı yoğuran ellerinin sesini işitiyor ve bekliyordu. İnsanın tamamlanması çok, ama fazlasıyla çok zaman almış gibi bir duygu vardı içinde. Sonunda bir şeyin boşlukta aşağılara düştüğünü gördü, karanlık bir şeydi ve izlediği doğrultuya bakılırsa hemen yanı başından çıkıp gitmişe benzi-yordu. İçini fena bir önsezi kapladı, ellerini çağırdı yanma. Elleri de koşup gelerek önünde dikildi, baştan aşağı balçığa bulanmışlardı, çalışmaktan sıcacıktılar henüz ve korkudan titriyorlardı. Tanrı Baba, “Hani insan? ” diye gürleyerek tersledi ellerini. Bunun üzerine, sağ el sol elin üzerine atıldı, “Sen onu koyverdin! ” dedi. Sol el de, “Ben mi? ” diye yanıtladı sinirlenmiş. “Bütün işi tek başına yapıp çıkarmak istedin, bana hiç söz hakkı tanımadın ki! ” “Onu tutacak, salıvermeyecektin! ” dedi sağ el. Ve havaya kalktı, tam sol ele vuracakken fikrini değiştirdi. Derken iki el birbirleriyle yarışırcasına, “İnsan da o kadar sabırsızdı ki! ” dediler. “Bir an önce hayata atılmak isteyip duruyordu. İkimiz de bir şey yapamadık doğrusu, ikimiz de suçsuzuz.”
Ne var ki, Tanrı Baba’nın kafası fena halde kızmıştı, iki elini de yanında kovup uzaklaştırdı, çünkü yeryüzüne bakmasını engelliyorlardı. “Sizi ellikten çıkarıyorum. Bundan böyle ne haliniz varsa görün! ” dedi. Tanrı Baba’nın elleri de o günden sonra öyle yaptılar. Ama neye el atsalar, bir başlangıçtan öteye gitmiyor, işin sonunu getiremiyorlardı. Tanrı’sız hiçbir şey dört başı mamur değildir kuşkusuz. Ve sonunda eller yorulup bezgin düştü. Şimdilerde bütün gün diz çöküp tövbe ve istiğfar ediyorlar, en azından böyle söyleniyor. Bize kalırsa, Tanrı Baba ellerine kızdığından işi bırakıp istirahata çekildi. Dolayısıyla, yedinci gün hâlâ sürmekte. (Tanrı ‘dan Öyküler (Geschichten von lieben Gott) . Çeviren: Kâmuran Şipal)
Ama Tanrı’nın gözü tek bir şeyden başkasını görmüyordu. Michelangelo’nun gücü, üzüm bağlarının burcu burcu kokusu gibi kendisine doğru yükselip geliyordu. Tanrı, Michelangelo’nun kafasında bu güçten başka bir şeyin yer almayışını hoşgörüyle karşıladı. Derken daha çok eğilip baktı aşağıya, bu yaratıcı adamı gördü, bakışlarını adamın omuzları üzerinden kaydırıp önündeki taşın sesine kulak kabartmış dinleyen ellerine dikti ve irkildi birden: Taşlar içlerinde ruhları da mı barındırıyordu acaba? Neden bu adam kulak kabartmış taşların sesini dinlemekteydi? Ve adamın elleri birden uyandı uykusundan, önündeki taşta, can çekişen bir sesin titreştiği bir mezar gibi eşinmeye başladı. “Michelangelo! ” diye seslendi Tanrı korkuyla. “Kim var o taşın içinde? ” Michelangelo kulak kabarttı, elleri titriyordu. Ardından boğuk bir sesle cevap verdi: “Sen Rabbim, başka kim olacak! Ama sana ulaşamıyorum bir türlü.” Bunun üzerine Tanrı kendisinin aynı zamanda taşın içinde olduğunu hissetti, bir tedirginlik, bir bungunluk çöktü üzerine. Gökyüzü baştan aşağı bir taştı da, kendisi bu taş içine kapatılmıştı ve Michelangelo’nun ellerinin onu özgürlüğüne kavuşturacağım umuyor, bu ellerin kendisine doğru yaklaştığım işitiyordu. Ama henüz uzaktaydılar, Michelangelo Usta yaratmakta olduğu eserin üzerine eğildi yeniden. Kafasından boyuna şu düşünceyi geçiriyordu: “Sen küçük bir mermer parçasısın; bir başkası senin bir insanı içinde barındırdığını göremezdi. Ama ben işte burada bir omzun varlığını hissediyorum. Arimathâa’lı Joseph’in omzu bu, şurada da Meryem’in eğilen vücudu; az önce çarmıhta can veren Rabbimiz İsa’yı tutan ellerinin titrediğini görüyorum…” (Tanrı ‘dan Öyküler (Geschichten von lieben Gott) . Çeviren: Kâmuran Şipal)
Michelangelo derin derin düşündü: “Seni kırıp parçalamak mümkün değil, çünkü sen tek bir şey’sin.” Ardından sesini yükselterek şöyle dedi: “Seni tamamlamadan bırakmayacağım. Sen benim eserimsin.” Sonra Floransa’ya döndü. Bir yıldız gördü ve katedralin kulesini gördü ayrıca. Ayaklarının çevresine akşam inmişti.
Porta Romana’ya geldiğinde duraksadı birden. Sağda ve solda sıralanmış evler kollarını kendisine uzatıyordu, sonunda onu yakalayıp kentin içine çektiler. Ve sokaklar daraldıkça daraldı, yavaş yavaş büyük bir loşluktan içeri gömüldü. Michelangelo evinden içeri girer girmez karanlık ellerin ortasında hissetti kendini, bu ellerden yakasını kurtaramayacağını anladı. Kaçıp salona, oradan da alttaki yazı yazarken kullandığı, uzunluğu iki adımı geçmeyen odaya sığındı. Odanın duvarlarının iki taraftan üzerine yürüdüğünü hissetti; onun aşırı büyüklüğüyle savaşıyor, kendisini zorla eski, dar boyutlar içine tıkmaya çalışıyorlarmış gibi geldi Michelangelo’ya. Sesini çıkarmadı. Yere diz çöktü, duvarlar tarafından şekillendirilmeye bıraktı kendini. İçinde o zamana kadar asla bilmediği bir alçakgönüllülük hissediyor, kendisi de küçülmeyi arzuluyordu. Derken bir ses yankılandı: “Michelangelo, kim var içinde? ” Ve daracık odadaki adam, alnını bütün ağırlığıyla avuçlarına dayayarak usulcacık yanıtladı: “Sen Rabbim, başka kim olabilir? ” (Tanrı ‘dan Öyküler (Geschichten von lieben Gott) . Çeviren: Kâmuran Şipal)
Ve genel olarak “sezinlemeye” gelince: Nesneler arkasında Tanrı’yı sezinleyen dünya zavallı ve öksüz bir dünya değil miydi? Sezinlemelere başvurularak yanına yaklaşılmasıyla yetinecek Tanrı, eli böğründe aylak aylak oturan bir Tanrı değil miydi? Tanrı’ya sahip olmak için onu aramak, onu tanımak, onu kendi varlığının derinliklerinde yaratmak, adeta bir atölye çalışmasının orta yerinde aniden karşısına çıkmak gerekmez mi?
Almancadan Çeviren: Kâmuran Şipal, Cem Yayınevi,1. Basım: Ekim 2007, İstanbul
<end>

<start>
Eldeki bir kibrit nasıl, ah, 
alev almadan, her yana salarsa 
titreyen dillerini -: tıpkı öyle, halkası 
içinde yakın seyircilerin, ateşli ve parlak 
başlar onun titreyen dansı.
Ve alev kesilir ansızın.
Bakışıyla tutuşturur saçlarını kadın 
ve korku bilmez bir sanatla birden 
döndürür eteklerini ateş kasırgasına; 
çıplak kolları bu yangından dışarı uğrar 
ürküp uyanan yılanları andırırcasına.
Ve sonra: sıkıştırınca ateş çepçevre, 
kavradığı gibi fırlatır onu yere 
pek gururlu, buyuran bir eda ile hem 
ve seyreder: ateş kudurmaktadır orda 
ve alev alevdir daha, baş eğmez bir türlü. 
Ama kadın emindir, üstün geldiğinden; 
ve tatlı bir gülümsemeyle kaldırıp yüzünü 
söndürür ateşi küçük, sağlam ayaklarla hemen.
Çeviri: A. Turan Oflazoğlu
<end>

<start>
Bayılırım kır zambaklarına, uzak,
çaresiz hep birini bekleyip duran; 
ve kızlara, saçlarına çiçek takarak
ıssız pınarların orda düşler kuran;
Ve güneşte şakıyan çocuklara,
yıldızlara bakıp bakıp da şaşan; 
bana şarkılar getiren günlere sonra; 
ve gecelere, çiçeklerle dolup taşan.
<end>

<start>
III.
Sevgiliye övgü düzme başka şeydir; o gizlenmiş,
suçlu nehir tanrısıysa kanın, ah, bambaşka bir şey.
Kızın ta uzaklardan seçebildiği oğlan ne bilir
şehvetin rabbini, o ne’idüğü belirsizle sırılsıklam
tanrı başını sık sık yalnızlığından kaldırıp
geceyi aralıksız isyanlara kışkırtanı; 
çoğu zaman sanki yokken kız, henüz yatıştırmazken delikanlıyı.
Ey kanın Neptünü, ey onun üç dişli ürkünç mızrağı.
Ey burgulu deniz kabuğundan bağrının karanlık rüzgârı.
Gece nasıl bel verip çukurlaşıyor, dinle.
Sizden değil mi ey yıldızlar âşığın arzusu
aşkının çehresine? Kızın saf yüzünü içten idraki
saf burçlardan gelmez mi?
Sen değilsin, ne yazık, annesi de değil
o kaş yaylarını böyle beklentiyle geren.
Senden değil dudaklarındaki bu bereketli kavis,
ne kadar hisseder olsan da onu.
Sen, seher yeli gibi süzülen kız, inanıyor musun gerçekten
onu böyle sarsabileceğine usul usul yaklaşmakla? 
Yüreğini hoplattın gerçi, ama senin dokunuşunla
daha kadim korkular titretti içini.
Çağır onu… kapkaranlık bir çevreden de çağırmıyorsun.
İster elbette: kopup gelir, içi rahatlar
alışır senin gizli kalbine, toparlanıp kendine gelmeye başlar.
Ama hiç kendi kendine başladı mı o? 
Annesi, sendin onu ufaltan, sendin başlangıcı.
Yeni idi senin için, sevecen bir dünyayla kapladın
yepyeni gözlerini, yabancı dünyadan korudun.
Nerede o yıllar, ah? tek başına yeterdi narin vücudun
taşıp gelen kaosu kapamaya.
Pek çok şeyi sakladın ondan bu yolla,
tehlikeden arındırdın gecenin kuşkuyla dolan odasını
ve insanca bir uzam kattın gönlünün koca sığınağından kopan.
Karanlığın değil kendi yakın varoluşunun
ortasına koyardın gece lambasını, arkadaşlığıyla ışıldardı sanki.
Bir gıcırtı bile yoktu ki güler yüzle açıklamandan kaçsın,
sofanın kımıldayacağı anı bilir gibiydin…
Ve dinleyip rahatlardı çocuk.
Öyle becerikliydi ki incelikle kalkışın geceleyin:
dolabın arkasında kaybolurdu kaderi uzun paltosuyla,
perde kıvrımlarına kayardı huzursuz geleceği.
Oracıkta yatışmış yatarken o
ve senin en zarif şekillenişin
tatlı tatlı erirken yarım uykusunun içinde,
gözleri kapalı: korunmuş görünüyordu… Ama ya içeride:
kim tutar, kim savuşturur ecdadının sellerini? 
Tedbir yoktu, ah, uyuyanda bunlara karşı,
uyuyordu belki ama düşlüyordu,
yükseliyordu ateşi: nasıl da kaptırmıştı kendini.
Yeniydi, ürkekti, içinde olup bitene dolaşmıştı-
yayılan köklere ve sarmaşıklara,
iç içe geçmiş nakışlar halinde boğarak büyüyen
ve hayvan gibi avlayan şekillerine.
Öylesine teslim oluyordu ki -. Seviyordu.
Seviyordu kendi içini, vahşi iç dünyasını, içindeki ilkel ormanı,
ve suskun ağaçlar yığınında
durmaktaydı yüreği, ışık yeşili.
Seviyordu. Terk etti gitti kendi köklerini
kudretli kökene doğru, ufacık doğumunun
artık esamisinin okunmadığı yere.
Seve seve indi daha kadim kanlar içine,
atalarına doymuş korkunun yattığı vadilere girdi.
Ve tanıyordu onu her bir dehşet, göz kırpıyordu anlaşmış gibi.
Evet, dehşet gülümsüyordu… Annesi,
nadiren böyle müşfik gülümsedin sen.
Nasıl sevmesin ki onu, gülümsüyordu kendisine.
Senden önce dehşeti sevdi, çünkü o eriyip gitmişti bile
karnında, cenini yüzdüren sıvı içinde.
Bak, biz sevmeyiz çiçekler gibi tek bir mevsim ile.
Biz sevdik mi, tasavvurun bile ötesinde eski
bir özsu yükselir kollarımızda. Sevince,
tek bir varlığı, gelecektekini değil,
sayısız mayalanışları sevmeli kendi içimizde; 
tek bir çocuğu değil, babaları sevmeli
harap dağlar gibi derinliklerimizde yatan,
ve kurumuş ırmak yataklarını
evvel zaman annelerine ait; sevince,
bulutlu ya da berrak, tüm suskun topraklarını sevmeli yazgının-
ah kızım, ah canım, bunlar var senden önce.
Peki sen nereden bileceksin ki-,
en kadim zamanları uyandırdın âşığının içinde.
Ne duygular çıktı su yüzüne özüne başkalaşıp,
ne kadınlar nefret etti senden.
Ne karanlık adamlar kaldırdın delikanlı damarlarında? 
Yanına gelmek istedi ölü çocuklar…
Bir güzellik yap artık ona, ah,
sessiz sedasız, gündelik işin gibi-
götür bahçelerin oraya, ver gecelerin ağırlığını…
Onu esirge…
<end>

<start>
Ancak bir yalnızlık vardır, o da büyüktür ve ona katlanmak güçtür. İnsanın öyle anları olur ki, bunlarda, hemen hemen herkes, yalnızlığını, kolayca elde edilen herhangi bir beraberlikle değişmek ister: Hiç uymadığı halde uyar gibi görünüp yanındakilerden herhangi biriyle, en düşük biriyle de beraber olmak ister… Ama yalnızlığın büyüdüğü anlar, belki de işte bu anlardır.
<end>

<start>
Nasıl uzaklarda her şey 
ve çekip gitmiş! 
Bana öyle gelir ki,o 
aydınlığını aldığım yıldız 
ölü binlerce yıldır. 
Bana öyle gelir ki,şu 
geçip giden kayıkta 
korkunç bir şey dendiğini duydum. 
Evde bir saat 
vurdu… 
Hangi evde? … 
Yüreğimden çıkıp gitmek isterim 
büyük göğün altında. 
Dua etmek isterim. 
Bütün yıldızlardan biri 
gerçekten var olsa gerek daha. 
Bana öyle gelir ki,bileceğim 
ancak hangisi 
devam etmekte 
hangisi beyaz bir şehir gibi 
durur ışınların ucunda gökte…
<end>

<start>
Ey geceleri yatakta ağladığımı
Kendisine açmadığım sevgili,
Ey yorgun düşüren varlığımı
Bir beşik gibi! 
Benim için uykusuz kaldığını
Benim gibi saklıyan.
Ah, içimizdeki bu yangını
Söndürmeye çalışmadan,
Bağrımızda taşısak.
Değil mi ki itirafa kalkışsak
Aşkımızı, sevişenler gibi tıpkı…
Sözlerimize yalan karışacak
Beni yalnız eden varlığın; ömrüm her şeyin sana tahvili
Seslerin içinde bir an doğarsın; 
Uçup giden kokularda bir an varsın.
Ah! kollarımda kaybettim hepsini,
Bir sen doğmaktasın tekrar yeni,
Bir sen, tutmadığım için tuttuğum sevgili.
Çeviri: A. Tietze – Behçet Necatigil
<end>

<start>
Elinizde henüz çakılmış ama alevlenmemiş 
beyaz bir kükürt kibrit gibi 
her yana ateşten oklar fırlatır 
sonra halka halka dizilmiş 
sabırsız seyirciler ortasında raksa başlar.
Ateş genişler ve bir anda alev kesilir rakkase.
Bakışlar tutuşturur saçlarını da 
ve birden kıvrak bir çeviklikle, bir işveyle 
döner yelpaze gibi etekleri alevde 
çıplak kolları uzanır havada gergin 
çıngıraklı bir yılan gibi ürkek.
Ve sonra daraldıkça daralır ateşten çember 
toplayıp bir yumak gibi fırlatır alevi uzaklara 
öyle bir gurur, öyle bir öldürücü bakışla 
ve seyre dalar uzanıp yere kudurmuş, çılgın 
alev git gide köpürür, o sürdürür böylece görkemini.
Fethetmiş artık, kendinden emin 
tatlı gülümseyişlerle kalkıp selamlar yağdırır 
küçük ve çevik ayaklarla söndürürken alevi.
Çeviren: Osman Türkay
<end>

<start>
Tüm gözleriyle görür yaratık 
açıklığı. Yalnız bizim gözlerimiz 
sanki tersine dönmüştür, yaratığın çevresine 
kurulmuş birer tuzak, onun açık kapısının ağzına. 
Dışarda olanı biz yalnızca yüzünden 
öğreniriz hayvanın; çünkü çocuğu daha küçükken 
geriye doğru çevirip, görsün diye zorlarız 
biçimlenmiş olanı, açıklığı değil, hayvan yüzünde 
o derin mi derin. Ölümden özgür. 
Yalnız odur gördüğümüz; özgür hayvan 
sonunu hep ardında bırakır, 
tanrı vardır önünde, giderse böyle gider 
ta bengiliğe dek, çeşmelerin gittiği gibi. 
Bizse hiçbir zaman, bir tek gün bile görmeyiz 
önümüzde o sonsuzcasına çiçekler 
açan arık uzayı. Hep dünyadır, hiçbir zaman 
yadsımasız hiçbir yer değildir: Bir arık,
gözetlenmeyen; insanın, soluyup, sonsuzcasına 
bilip, göz koymadığı. Çocukken 
sessizce yitirir biri orda kendini, sarsılarak 
uyandırılır. Ya da öbürküsü ölür ve olur. 
Çünkü ölüme yakın, görmez olur ölümü artık insan. 
dışa diker gözünü, iri iri hayvan bakışıyla belki de. 
Ötekisi olmasa böyle görüşü kapayan, 
sevenler yakındır ona, şaşarlar … 
Sanki yanlışlıkla açılmıştır onlara 
ötekinin ardından … Ama hiç kimse onu 
aşamaz ve gene dünyadır önündeki. 
Yüzümüz hep yaratılışa dönük, 
bir onun üzerinde görürüz özgürün yansımasını, 
gölge düşürdüğümüz. Ya da bir hayvan, dilsiz, 
kaldırıp gözlerini öyle bakar içimizden. Alınyazısı denir buna: Karşıda olmak, 
başka hiçbir şey değil, hep, hep karşıda. 
         .
         . 
         . 
Kim bizi tersine çevirmiş böylesine,
her ne yapsak, yola çıkan 
birine benziyoruz? Nasıl o, son tepede, 
vadisini görünce sonuncu bir kez döner, duraklar,ve oyalanırsa -, 
biz de öyle yaşıyoruz, “hoşça kal” diyoruz hep.
Türkçesi: Can Alkor
<end>

<start>
incir ağacı, öteden beri anlam yüklüdür gözümde 
senin çiçek açmaya nerdeyse hiç yer vermemen 
ve tam vaktinde kesin kararlı meyveye, 
övgüsüz, iletivermen en katkısız sırrını. 
eğik dalın, çeşme borusu gibi, sürer özsuyu hep 
aşağı doğru ve yukarı: uyanmış uyanmamışken, 
sıçrar uykusundan en tatlı başarının mutluluğuna. 
bak: kuğudaki tanrı gibi. 
… bizse geç kalırız, 
ah, çiçeklenmeyle övünürüz; çoktan açığa çıkmış, 
gireriz ertelenmiş özüne son meyvemizin. 
eylemin basıncı pek az kimsede öyle güçlü yükselir ki, 
gece havasınca baştan çıkaran çiçeklenme ayartısı 
ağızlarının gençliğine dokununca, göz kapaklarına dokununca, 
parıl parıl yanan yürekleriyle hep dururlar sımsıkı: 
belki ancak kahramanlarda ve erken ayrılmaya seçilenlerde- 
bunların, bahçıvan ölüm başka türlü bükmüş damarlarını. 
fırlar ileri bunlar: önünde giderler fatih gülümseyişlerinin, 
usul biçimli karnak kabartmalarındaki o 
üstün gelmiş hakanın atları gibi tıpkı.
şasılası bir yakınlık görülür erken ölenlerle kahraman arasında. 
süre ilgilendirmez onu. kahramanın yükselişi varlıktır. hiç 
durmadan ilerleyerek, girer değişmiş takım yıldızına 
sürekli tehlikelisin: onu pek az kimse bulur orada. oysa yazgı, 
bizi karanlık karanlık gizleyen, kendinden geçip ansızın. 
türküler onu taşkın dünyasının fırtınası içine. 
kimse yok onun gibi duyduğum. birdenbire, 
akan havayla gelen karanlık yankısı yarar geçer beni.
derken nasıl gizlenesim gelir bu özleyişten: keşke ah, 
keşke bir küçük oğlan olsaydım, ona yaklaşsaydım, otursaydım 
dayanıp gelecekteki kollara, samson’u okusaydım: anası 
önce nasıl hiçbir şey doğurmamış ve sonra doğurmuş her şeyi.
o daha senin karnındayken, ey ana, kahraman değil miydi, 
senin karnında başlamadı mı hakanca seçmesine? 
binlercesi kaynardı dölyatağında, o olmayı arzulardı, 
oysa bak: kavrayıp atardı,seçerdi, elinden gelirdi bu. 
sütunları devirdiyse, senin gövdenin dünyasından 
daha dar dünyaya fırlarken oldu bu: orda 
seçer dururdu hep, eylerdi. ey kahraman anaları, 
ey azgın ırmakların kaynakları! siz, yüreğin ta 
kenarından, ağlayarak, genç kızların çoktan 
atıldığı vadiler: oğula sungu olmaya. 
kahraman hışımla geçerken sevgi duraklarından, 
uğrunda çarpan her yürek ancak yukarı kaldırırdı onu: 
öteye döner dönmez, gülümseyişlerin bittiği yerde dururdu, 
bir başkası.
Çev: A. Turan Oflazoğlu
<end>

<start>
sessiz rüyalar görmek istiyorum
ve onların zarif parlaklığıyla 
odamı kabule süslemek istiyorum
ellerinin ellerim 
ve saçlarımın üstünde olan duasını 
geceme götürmek istiyorum
insanlarla konuşmak istemiyorum 
böylece sözlerinin yankısını 
(ki o bir sır gibi beni titretir ve sesi varlıklı kılar)
kaybetmeyeceğim
ve akşam güneşinden sonra
hiç bir ışıkta 
daha fazla görmek istemiyorum 
gözlerinin ateşinde tutuşan 
binlerce sessiz kurban için
içinde kabarmak istiyorum
bir çocuk duası gibi 
sevinçle bağırılan sabahta 
bir fişek gibi 
en yalnız yıldızda
ben 
sen olmak istiyorum
Çeviri: Turuncu
<end>

<start>
Bazılarının sandığı gibi mısralar duyguların değil, yaşanmış deneylerin sonucudur. Tek bir mısra yazmak için birçok şehirleri, insanları ve nesneleri görmüş olmak, hayvanları tanımak, kuşların nasıl uçtuğunu duymak ve sabahları çiçeklerin açılırken nasıl titrediğini öğrenmek gerekir.
Bilinmez yerlerdeki yolları, beklenilmeyen karşılaşmaları ve uzun zamandır yaklaştığını sezdiğimiz ayrılışları, esrarı daha aydınlatılmamış olan çocukluk günlerini, size anlayamadığınız sevindirici bir haber verdikleri zaman kalplerini kırdığınız ana babaları, derin ve tehlikeli değişmelerle garip bir şekilde başlayan çocukluk hatalarını, kapalı odalarda geçen sessiz günleri,deniz kıyılarındaki sabahlamaları, denizin kendisini, denizleri, yükseklerde çağıldayan ve yıldızlarla uçuşan yolculuk gecelerini yeniden, yeniden yaşamak gerekir. Bunları bile yaşamak yetmez. Biri ötekine benzemeyen sayısız aşk gecelerini, doğum sancılarıyla kıvranan kadınların çığlıklarını, odalarından bir türlü çıkamayan süzülmüş lohusaları hatırlamak gerekir. Ama ayrıca, ölenlerin yanında bulunmak; pencereleri açılmış, içine gürültülerin dalga dalga dolduğu odalarda bir ölünün yanı başında oturmuş olmak gerekir. Anıların olması da yetmez. Pek çoksalar onları unutabilmek ve geri dönmelerini bekleyebilmek için büyük bir sabır gerekir. Çünkü sorun anılarda da değildir Anılar ancak bizde kan haline geldikleri, bakış ve davranış oldukları, adlarını yitirdikleri, kendimizden ayırt edilmedikleri zaman; işte yalnız o zaman, pek seyrek bir anda, bir dizenin ilk kelimesi onların arasından doğuverir.
Türkçesi: Suut Kemal Yetkin
<end>

<start>
Tez elden değişse de dünyamız,
Bulutlar gibi,
Her olgunlaşan
Düşer en eskinin kucağına.
Bu dur durak bilmez değişmede,
Daha öteye daha özgüre,
Süregider eski şarkın,
Tanrı'nın çalgısı ile.
Bilinmedi çekilenler,
Kavranılmadı sevgiler,
Ölümün bizden alıp götürdüklerinden
Arta kalan yalnızca şarkısıdır.
Çeviri: Oğuz Yaşar A.
<end>

<start>
Açık alanlar ortasında bir bayrak gibiyim.
Sezenim gelişini rüzgârın, savrulmalıyım
      döne döne,
Dünyanın derinliklerinde uykularındayken
      her şey:
Kapılar usulca kapanıyorken, bacalar
      ölüm sessizliğinde,
Henüz titreşmeden pencereler, toz bulutu ağırca
      döneniyorken daha.
Tanırım fırtınayı hemen, çalkanırım
      denizlerce,
Dört bir yana yayar kendimi, dökülürüm içime,
Fırlarım kendimden bir başıma
O büyük fırtınada.
Çeviri: M. Mahzun DOĞAN
<end>

<start>
Büyüktür ölüm
ve dudağıyız biz gülümseyen 
bu büyüklüğün.
Kastımızsa hayatın ortasında 
cürret eder ölüm
içimizde ağlamaya.
Çeviri: Bülent Ergün
<end>

<start>
Her şey büyüyüp güçlenecek yine bir gün:
sular dalga dalga hep, karalar düzgün,
ağaçlar kocaman, duvarlar küçücüktür; 
vadilerdeyse güçlü, çok yönlü, görürsün
bir çobanlar ve çiftçiler soyu büyür.
Yok artık kiliseler, Tanrı'yı kuşatan
kaçkın kuşatır gibi, sonra çığlıklar atan
bir tutsak ve yaralı hayvanmış gibi Tanrı-
artık bütün evler açıktır her gelene
ve her yerde bir özveri geniş alabildiğine
belirler aramızdaki davranışları.
Beklemek yok artık, bakıp durmak öteye; 
ölümün bile hakkını vermek özlemine
yer var ancak; ve elleri yadırgamasın diye
bizi, bilmeye dünyayı bütün bütüne.
Çeviren: A.Turan OFLAZOĞLU
<end>

<start>
Çok sevdiğim Hasan Dağı, 
Şu dumanın hal olma mı? 
Senin gibi yüce dağın
Eğlim eğlim yol'olma mı?
Hasan Dağı'nın eteği, 
Çevresi güller biteği.
Koç yiğit, arslan yatağı
Hiç bu dağın il olma mı?
Yükseği yalım kayalı.
Kekliği şahan soyalı.
İnce belli, gök sayalı
Dilber seven del'olma mı?
Yükseğinin karı tozar, 
İngininin köyü mezar.
Göğsü al'ca kaplan gezer, 
Avcı olup al olma mı?
Eğlim eğlim yol alanın, 
Seferine kul olanın, 
Ak gerdanda ben olanın
Yanakları bal olma mı?
Deli gönül, var günahın.
Onun için geçmez anın.
Senin gibi padişahın
Benim gibi kul'olma mı?
Farı, Karac'oğlan, farı.
Ben çekerim ah ü zârı.
Günde bağlanırsın sarı, 
Bu velenin al'olma mı?
<end>

<start>
Terkeyleyim seni hey kaşı keman
Vefası olmayan yârda ne kaldı
Hiç mi yok sevdiğim göğsünde iman
Beni mecnun eden yârda nem kaldı
Felek benden beter etsin hâlini
Ben ölürsem yadlar sarsın belini
Garip bülbül güle versin meylini
Figanım arttıran yârdan nem kaldı
Akar gözüm yaşı bir dem silinmez
Ko başım sağ olsun yâr mı bulunmaz
O yârin yanında kadrim bilinmez
Kadrimi bilmeyen yârda nem kaldı
Karacaoğlan der ki severim candan
Can esirgemezdim cananım senden
İşittim sevdiğim vazgeçmiş benden
Giderim gurbete daha nem kaldı
<end>

<start>
Gönül ne gezersin sarp kayalarda
İniver aşağı yola gidelim
Bir güzel sevmeyle gönül eğlenmez
Gel güzeli bolca İl'e gidelim
Koyuverin gitsin sefil baykuşu
Durmuyor akıyor gözümün yaşı
Kadir kıymet bilmez imiş her kişi
Kadirli kıymetli İl'e gidelim
Şahini koyuverin avını alsın
Yarenim yoldaşım yanıma gelsin
Şu garip illerde düşmanım ölsün
Emmili dayılı İl'e gidelim
Karac'aoğlan der ki yiyip içmeden 
Güzeller usanmaz konup göçmeden
Muhanatın köprüsünden geçmeden
Düşelim de azgın sele gidelim
<end>

<start>
İzin ver hey ağam ben de gideyim 
Ah çekip de arkam sıra ağlar var
Bakarım bakarım sılam görünmez
Aramızda yıkılası dağlar var
Coşkun sular gibi akıp durulma
Kuru yaprak gibi esip savrulma
Nerde güzel görsen ona çevrilme
Bizim ilde cana kıyar beyler var
Karşıdan karşıya yanar bir ışık
Bunu söyleyenin dilleri aşık
Bir bugday benizli zülfü dolaşık
Gitme diye beni yolda eğler var
Karac'oğlan der ki kendim öğeyim 
Taşlar alıp kara bağrım döğeyim
Güzel sevme derler nasıl sevmeyim
Kaşlar arasında çifte benler var
<end>

<start>
Behey ala gözlü dilber, 
Vaktin geçer, demedim mi? 
Haramı olmuş gözlerin, 
Beller keser, demedim mi?
Bak şu Kaşa, bak şu göze.
Cığer kebab oldu köze.
Yakasız gömlekler bize
Felek biçer, demedim mi?
Deryalarda yüzer gemi, 
Şeker dudakların yemi.
Süregör devranı, demi, 
Devran geçer, demedim mi?
Karac`oğlan der: Mert ile, 
Sözüm yoktur namert ile.
Kahpe felek bu dert ile
Bizi eğer, demedim mi?
<end>

<start>
Nuh'un gemisine bühtan edenler,
Yelken açıp yel kadrini ne bilir? 
O Süleyman kuş dilini bilirdi,
Her Süleyman dil kadrini ne bilir?
Arap atlarında olur fırkalar,
Kimi sarhoş yürür, kimi ırgalar.
Zibilliğe inip konan kargalar,
Has bahçede gül kadrini ne bilir?
Dünya benim diye zenginlik satan,
Helâl ekmeğine haramlar katan,
Sonradan sonraya beğliğe yeten,
Zalim olur, il kadrini ne bilir?
Karac'oğlan der ki: Belim büküldü,
Ağzımın içinde dişim döküldü,
Nuh Nebî'nin haddesinden çekildi,
Saz çalmayan tel kadrini ne bilir?
<end>

<start>
Evvel sen de yücelerden uçardın 
Şimdi enginlere indin mi gönül 
Derya, deniz, dağ, taş demez geçerdin 
Karada menzilin aldın mı gönül
Yiğitliğin elden gitti yel gibi 
Damağımda tadı kaldı bal gibi 
Hoyrat eli değmiş goncagül gibi 
Bozulmuş bağlara döndün mü gönül
Hasta oldun yatağını istersin 
Kadir mevlâm sağlığını göstersin 
Cennet-i Aladan bir köşk dilersin 
Boynunun farzını kıldın mı gönül
Karacaoğlan der ki söyle sözünü 
Hakka teslim eyle kendi özünü 
El içinde karalama yüzünü 
Yolun doğrusunu buldun mu gönül
<end>

<start>
Sana dedim allı gelin has gelin
Suya gider sağ elinde tas gelin
Yedi yıldır ben sevdana düşeli
Kerem eyle şu sevdamı kes gelin
Zalim aşk elinden içmişim ağı
Senin için dolanırım bu dağı
Alam beliğine altın saç bağı
Tak saçına ince bele as gelin
Ben seni severim sen de seversen
İnsan olman el sözüne uyarsan
Çizme olam ayağına giyersen
Ökçesin de çamurlara bas gelin
Karac'oğlan der ki nic'olur halim
Yoluna dökülsün olanca malım
Giyin hint kumaş karşımda salın
Ko desinler şu yiğidin has gelin
<end>

<start>
Felek vermezsin dengi dengine
Yolum düşürdün yine ingine
Kader getirdi Karaman iline
Çimenler mahzun gülleri mahzun
Aşıp dağları seyran eyledim
Garip gönlümü hayran eyledim
Doğdu gönlümden ben de söyledim
Yaylalar mahzun yolları mahzun
Oba yerleri yıkılmış viran
Ceylanlar gitmiş dağılmış şahan
Dedim feleğe işlerin yaman
Konuştum nice dilleri mahzun
Karacaoğlan konayım güllere
Gidelim gönül uzak illere
Selam söyleyin garip yollara
Gördüm ovaları çölleri mahzun
<end>

<start>
Nedendir de kömür gözlüm nedendir
Şu geceki benim uyumadığım
Çetin derler ayrılığın derdini
Ayrılık derdine doyamadığım
Dostun bahçesine yad eller dolmuş
Gülünü toplarken fidanın kırmış
Şurda bir kötünün koynuna girmiş
Şu benim sevmeye kıyamadığım
Kömür gözlüm seni sevdim sakındım
İndim has bahçeye güller sokundum
Bilmiyorum nereler'ne dokundum
Belli bir haberin alamadığım
Karac'oğlan der ki yandım da öldüm
Her deliliği ben kendimde buldum
Dolanıp da kavil yerine geldim
Kavil yerlerinde bulamadığım
<end>

<start>
İbtida yürüyüş oldu Bağdad'a
Sıçradı hendeği geçti Genç Osman
Vuruldu bayraktar, kaptı bayrağı
İrişti bedene dikti Genç Osman
Kurşunlarım yağmur gibi yağarken
Tütünlerim gök yüzüne dönerken
Yıkılası Bağdad seni döğerken
Şehidlere serdar oldu Genç Osman
Eğerlensin kır atımın ikisin
Fethedeyim düşmanların hepisin
Sabah namazları Bağdad kapısın
Mevla izin verdi açtı Genç Osman
Getirin de Genc Osman'ı görelim
Şahbazımız var idüğün bilelim
Taht isterse tahtımızı verelim
Vezirleri posttan indi Genç Osman
Sultan Murad, Sultan Ahmed'in çırağı
Ah edince getirirdi ırağı
Kudretten çatılı anın yüreği
Dal kılıç yazıldı gitti Genç Osman
Karac'oğlan bunu böyle söyledi
Askerleri dağı taşı boyladı
Bir Bağdat'ı da gayet medheyledi
Bin yiğide bir baş oldu Genç Osman
<end>

<start>
Yarda insaf yoktur, bende yok derman
Yazık ki işlerim, Allah'a kaldı
Kaşları katlime yazıyor ferman
Kanlı kirpikleri kalbime daldı
Gözleri gönlüme zehir atıyor
Zülüfü süngüdür, cana batıyor
Şehit mezarında gönlüm yatıyor
Sevda kılıcını boynuma caldı
Aman Karac'oğlan aman, bunaldım
Aşkın çöllerinde şaşırdım kaldım
Bir püsküllü derdi başıma aldım
Bu azgın dert beni gurbete saldı
<end>

<start>
Dinleyin bir güzel medhedeyim
Yiğide nispetle yürüyüşlünün
Can feda ederim söyle sunaya
Bin türlü naz ile salınışının
Kadife şalvarli tül lü başlının
Güvercin topuklu sarı mestlinin
Elleri kınali kumru seslinin
Zülüfü gerdana tarayışlının
Entari giyinmis freng irengi
Yanaklar kırmızı elmas irengi
Saçlari topukla eyliyor çengi
Bir ceren bakışlı on dört yaşlının
Karac(a) oglan der ki güzelin huyu
Hezeren çubuğ(u) na benziyor boyu
Ab-i kevser gibi lebinin suyu
Peynirdir dilleri inci dişlinin
<end>

<start>
Gökyüzünde tüten olsam
Yeryüzünde biten olsam
Al benekli keten olsam
Yâr boynuna sarsa beni
Yâr kolunda burma olsam
Yedikleri hurma olsam
Alçım alçım sürme olsam
Yâr kaşına sürse beni
Karac'oğlan uşak olsam
Yâr belinde kuşak olsam
Bir atlastan döşek olsam
Yâr altına serse beni
<end>

<start>
Neyleyeyim şu dünyanın ziynetin, 
Akibeti ölüm olduktan geri? 
İstemem bahçemde bülbüller ötsün, 
Benim gonca gülüm solduktan geri.
Çöze idim düğümelerin döşünden, 
Öpe idim gözlerinden, kaşından; 
Güzelliğin soyha kalsın başından
Ben inli, boranlı olduktan geri.
Yalanmış dünyanın ötesi, yalan.
Felektir muradım elimden alan.
Mısr`a sultan olsam istemem kalan, 
Dost ağlayıp düşman güldükten geri.
Karac`oğlan der ki: Bu, ne hal bilmem? 
Gelmişim dünyaya, bir daha gelmem.
Alem bir yan`olsa, o yari vermem, 
Yarin gönlü bende olduktan geri.
<end>

<start>
Her sabah her sabah gelir geçerler
Dünyalar durdukça durası kızlar
Bir vefa görmedim kaşı karadan
Allahım, muradım veresi kızlar
Tanımadım kirpiğinden, kaşından
Ayırmadım yareninden, eşinden
Öpe idim gerdanından, döşünden
Gelin olup bize gelesi kızlar
Donadaydım yeşil ile al ile
Besleyeydim şeker ile bal ile
Boğum boğum al kınalı el ile
Al, yeşil gerdeğe giresi kızlar
Kızlar güzel güzel, aslı huriden
Yeryüzünü lale, yesil bü'rü'den
Kasvetli gönlümün gamın eriden
Karanlık kalbimin çırası kızlar
Karac'oglan gam yükünü götürür
Her kötüyü yad ellere getirir
Kulağı küpeli oğlan getirir
Babası evine giresi kızlar
<end>

<start>
Koyun meler kuzu meler
Sular hendeğine dolar
Ağlayanlar bir gün güler
Gamlanma gönül gamlanma
Yiğit yiğide yâd olmaz
İyilerde ham süt olmaz
Bin kaygı bir borç ödemez
Gamlanma gönül gamlanma
Yiğit yiğidin yoldaşı
At yiğidin öz kardaşı
Sağlıktır cümlenin başı
Gamlanma gönül gamlanma
Yiğit yiğide yâr olur
Kötülerde ham süt olur
Kara gün ömrü az olur
Gamlanma gönül gamlanma
Nâçar Karac'oğlan nâçar
Pençe vurup göğsün açar
Kara gündür gelir geçer
Gamlanma gönül gamlanma
<end>

<start>
On birinde bir yar sevdim
Yeni açmıs güle benzer
On ikide şeker şerbet
Oğul vermiş bala benzer
On üçünde gözün süzer
Zülüfün gerdana düzer
Kargı kamış gibi uzar
Boyu servi dala benzer
On dördünde pek derbeder
Dostun ikrarını güder
Nere çekersen ora gider
Boynu toklu kula benzer
On beşinde yaşar yaşın
Her örnekten bağlar başın
Tenhalarda arar eşin
Tez alışkın tele benzer
On altıda kurt bilekli
Yüreği Hakka dilekli
Sağrısı yesil örekli
Esen poyraz yele benzer
On yedide delidolu
Hiç bilmez gittiği yolu
Hasbahçenin gonca gülü
Kız turnada tele benzer
On sekizde geçer gücü
Kız oğlana bulur suçu
Gelinin ibrişim sacı
Kızın altın tele benzer
On dokuzda olur hasta
Zülüfleri deste deste
Gelin şeker şerbet tasta
Kız petekte bala benzer
Naçar Karac(a) oğlan naçar
Aşkın kitabını açar
Yiğirmide vakti geçer
Geçmez akça pula benzer
<end>

<start>
Yayladan inerken bir güzel gördüm
Ağlar melil melil bilmem nedendir
Ak yerine karaları başına
Bağlar melil melil bilmem nedendir
Ağ'rır başım kulaklarım çınılar
Yaralarım göz göz oldu yeniler
Hastaların derdi vardır iniler
Sağlar melil melil bilmem nedendir
Kirmanı da kılıcınız kirmanı
Taştan dönmez mızrağının yalmanı
Böyle imiş padişahın fermanı
Dağlar melil melil bilmem nedendir
Karac'oğlan der ki dinlen sözümü
Aşk yoluna yandırırım özümü
Dökülmüş yaprağı kalmış üzümü
Bağlar melil melil bilmem nedendir
<end>

<start>
Uçup uçup dağ salından gelirsin
Gelişin nereden yalınız ördek
Ben bilirim bizim ilden gelirsin
Söylesin bir kelam diliniz ördek
Ağlamışsın gözyaşını sileyim
Söyle derdin neyse ben de bileyim
Eğer yalnızsan yoldaş olayım
Daha çok ırak mı iliniz ördek
Ağlamışsın gözlerinin yaşına
Uğramışsın zemherinin kışına
Alıcı kuş ile senin işin ne
Onda yaman olur haliniz ördek
Karac'oğlan der ki bir telin eğri
Sağ yanın sol yanın püskürtme benli
Boynunu çevirmiş bir yana doğru
Kaynar pınar olsun yolunuz ördek
<end>

<start>
Yaz gelip de beş ayları dolunca
Açılmış bahçenin gülleri güzel
Yaktı beni Fadime'nin nazarı
Zülüften ayrılmış telleri güzel
Elif'i dersen de nazlıdır nazlı
Esme'yi dersen de sırf ala gözlü
Söyletme Şerfe'yi bülbül avazlı
Söylüyor Zehra'nın dilleri güzel
Emne'yi der isen incedir ince
Bağdat'ın Mısır'ın gülleri konca
Eşşe'nin kaşı da kalemden ince
Sevmeye Hörü'nün belleri güzel
Döne güzelliğin halka bildirir
Kamer pınardan da kabın doldurur
Eşşe yürüy'şünde beni öldürür
Sevmeli Cennet'in boyları güzel
Karadan da Karac'oğlan karadan
Sürün çirkinleri çıksın aradan
Herkesi sevdiğ'ne vere Yaradan
Sevdiğim Meryem'in benleri güzel
<end>

<start>
Ala gözlerini sevdiğim dilber
Göster cemalini görmeğe geldim
Şeftalini derde derman dediler
Gerçek mi sevdiğim sormaya geldim
Gündüz hayallerim gece düşlerim
Uyandıkça ağlamaya başlarım
Sevdiğim üstünde uçan kuşların
Tutup kanatların kırmaya geldim
Senin aşkların gülmez dediler
Ağlayıp yaşını silmez dediler
Seni bir kez saran ölmez dediler
Gerçek mi efendim sormaya geldim
Senin işin yiyip içmek dediler
Yaran ile konup göçmek dediler
Göğsün cennet koynun uçmak dediler
Hak nasip ederse görmeye geldim
Mail oldum senin ince beline
Canım kurban olsun tatlı diline
Aşık olup senin hüsnün bağına
Kırmızı güllerin dermeye geldim
Karac(a) oglan der ki işin doğrusu
Gökte melek yerde huma yavrusu
Söyleyim ben sana sözün doğrusu
Soyunup koynuna girmeğe geldim
<end>

<start>
Şu yalan dünyaya geldim geleli
Tas tas içtim ağuları sağ iken
Kahbe felek vermez benim muradım
Viran oldum mor sünbüllü bağ iken
Aradılar bir tenhada buldular
Yaslandılar şıvgalarım kırdılar
Yaz bahar ayında bir od verdiler
Yandım gittim ala karlı dağ iken
Farımaz da deli gönül farımaz
Akar gözlerimin yaşı kurumaz
Şimden geri benim hükmüm yürümez
Azil oldum güzellere bey iken
Karac'oğlan der ki bakın geline
Ömrümün yarısı gitti talana
Sual eylen bizden evvel gelene
Kim varımış biz burada yoğiken
<end>

<start>
Her sabah her sabah gelir geçerler
Dünyalar durdukça durası kızlar
Bir vefa görmedim kaşı karadan
Allah'ım muradı veresi kızlar
Kızlar güzel güzel aslı huriden
Yeryüzünü lale sümbül bürüden
Kasvetli gönlümün gamın eriden
Karanlık gecemin çırası kızlar
Donadaydım yeşil ile al ile
Besliyeydim şeker ile bal
Boğum boğum al kınalı al ile
Gelin olup bize varası kızlar
Karac'oğlan bir sümbülcük yetirsem
Yetirsem de gölgesinde otursam
Kulağı küpeli bir yar getirsem
Babamın evine giresi kızlar
<end>

<start>
Sabahtan uğradım ben bir güzele
Ala gözlerine sürmeler çekmiş
Taramış zülfünü dökmüş bir yana
Salıvermiş ince belin üstüne
Bir hoş durur eda naz gibi
Arkasında saçı tel tel saz gibi
Has bahça içinde top nergiz gibi
Karalar mı giydin al'ın üstüne
Alma alma yanakları al gibi
Boyu uzar gider selvi dal gibi
Seherde açılan gonca gül gibi
Sandım kan damlamış karın üstüne
Çıka çıka çıktım yoluna vardım
Verdiği çevreyi koluma sardım
Uğrunda ölümü göze aldım
Dİvanına durdum yolun üstüne
Çekiverdim gücün gücün içine
Al karanfil takmış sünbül saçına
Ömrümü koymuşum ferman bacına
Yarim sultan olmuş ilin üstüne
<end>

<start>
-Suya giden allı gelin 
Niçin böyle salınırsın? 
Gelin bir su ver içeyim
Gelin kimin gelinisin
-Su değildir derdin
Görmek ise yeter gördün
Oğlan burda çokça durdun
Ağam gelir döğülürsün
-Döğülürsem döğüleyim
Söğülürsem söğüleyim
Gelin sana kul olayım
Ölürüm kanlım olursun
-Yaylaya göçmedin mi? 
Soğuk sular içmedin mi? 
Güzel görüp geçmedin mi? 
Beni görüp delirirsin!
-Türlü yaylayı aşınca
Soğuk suları içince
Kocayıp vaktin geçince
Taşlar alıp döğünürsün
-Evlerinin önü solgan 
Ağam görürsen korkan
Telli perçemlisin oğlan
Ne dedim ki darılırsın
Karac'oğlan sana vurgun
Döşlerin elmadan dolgun
Sevindirdin beni bugün
İnşallah cennet görürsün
<end>

<start>
Yücesinde namlı namlı karın var, 
Seni yaylayacak zamanım dağlar! 
Başından aşmağa yoktur takatim, 
Kalmadı dizimde dermanım dağlar!
Yağmur yağar, mor sümbüller bitirir; 
Yel estikçe kokuların getirir.
Sarı çiçek sarvan kurmuş oturur; 
Karışmış güller çimenin dağlar!
Sarı çiçek sallanıyor naz ile, 
Dem sürerdim on beşinde kız ile, 
Şimdi öksüz kaldım kırık saz ile, 
Ah ettikçe tüter dumanım dağlar!
Yaz gelir, illerin çözülür, konar.
Güzeller suyundan içip de kanar.
Küpeler kulakta mum gibi yanar; 
Gördükçe, artıyor imanım dağlar!
Karac'oğlan der ki: Çöktüm, oturdum; 
Bağ bahçe diktim de meyva yetirdim.
Alnı top perçemli yavrı yitirdim, 
Bir köşende kaldı gümanım dağlar!
<end>

<start>
Kadir Mevlam, senden bir yar isterim.
Minnet ile gelen yari n`eyleyim? 
Bır sofra isterim, eller değmedik.
Eller yemış, doyulmuşu n`eyleyim?
Bir yayla isterim, eli göçmedik; 
Lalesi, sümbülü, gülü geçmedik.
Bir güzel isterim, eller değmedık; 
Koldan kola sarılmışı n`eyleyim?
Bir güzel isterim, nice olursa; 
Gözler ala, beli nice olursa.
Binerim ata da dinççe olursa; 
Eller binip kovulmuşu n`eyleyim?
Amanin da, Karac`oğlan, amanın.
Kirpikler ok olmuş kaşı kemanın.
Evvel kız başlıydın, duldur zamanın.
Olursa kız olsun, dulu n`eyleyim?
<end>

<start>
İlk akşamdan vardım kavil yerine
Önegördüm kömür gözlüm gelmedi
Bilmem gaflet bastı yattı uyudu
Bilmem o yâr bize küstü gelmedi
Benim yârim gide gide donandı
İkrar verdi cahil gönlüm inandı
Ay da geldi orta yeri dolandı
Seherin yelleri esti gelmedi
Unuttu mu ahd ü amanı n'etti
Başın alıp gayrı diyara gitti
Benim mecbur olduğumu farketti
Zalım garaz etti kaçtı gelmedi
Karac'oğlan der ki devranım döndü
Gönlüm yücedeydi engine indi
Seherin yelleri şafağın bendi
Hani usul boylu sunam gelmedi
<end>

<start>
Nazlı yârdan geldi bana bir name
Eğer doğru ise kırdı belimi
Dediler ki yarini yad iller almış
Kadir Mevlam nasib eyle ölümü
Bülbüle söyleyin gülüne konsun
Beni yârdan eden Allah'tan bulsun
Sabreyle sevdiğim ilkbahar olsun
Terkedeyim vatanımı ilimi
Ak yâri gördükçe ağladım coştum
Al elinden dolu badeler içtim
Kötüler sandı ki ben yârdan geçtim
Ölmeyince çeker miyim elimi
Karac'oğlan derki konmadan göçmem
Her olur olmaza sırrımı açmam
Kötüler köprü olsa üstünden geçmem
Taşık suya uğradırım yolumu
<end>

<start>
Yiğidin eyisini nerden bileyim
Yüzü güleç, kendi yaman olmalı
Kasavet serine çöktüğü zaman
Gönlünün gamını alan olmalı
Benim sözüm yiğit olan yiğide
Yiğit olan muntazırdır öğüde
Ben yiğit isterim fırka dağıda
Yiğidin başında duman olmalı
Yiğit olan yiğit kurt gibi bakar
Düşmanı görünce ayağa kalkar
Kapar mızrağını meydana çıkar
Yiğidin ardında duran olmalı
Safi güzel olan, sol bazı kötü
Yiğidin densizi ey olmaz zatı
Gayet durgun ister silahı, atı
Yiğit el çekmeyip viran olmalı
KARAC'OGLAN derki, çile çekilmez
Hozan tarlalara sünbül ekilmez
Sak yabancı ile başa çıkılmaz
İçinden sıdk ile yanan olmalı
<end>

<start>
Hazır ol vaktinde Nemçe kralı
Yer  götürmez asker ile geliyor
Patriklerin inmiş tahttan diyorlar
Bir halife kalmış o da geliyor
Yetmiş bin var siyah postal giyecek
Seksen bin var Allah Allah diyecek
Doksan bin var tatlı cana kıyacak
Yüz bini de Tatar Han’dan geliyor
Gelen Ahmet Paşa’m kendidir kendi
Altmış bin dal-kılıç küsuru cündi
Kaçma kafir kaçma ölümün şimdi
Hacı Bektaş Veli kalkmış geliyor
Şevketli efendim Sultanım vezir
Altmış bin kılıçla yanında hazır
Deryalar üstünde boz atlı Hızır
Benli Boz’a binmiş o da geliyor
Karac’oğlan der ki burda durulmaz
Güleç yüze, tatlı söze doyulmaz
Gökteki yıldızdan çoktur sayılmaz
Yedi iklim dört köşeden geliyor
<end>

<start>
Sabahtan çıktım da seyran yerine
Ay yıldız karşımda salınıp durur
Kadir Mevlam ben günahkar kulunum
Defterim elinde dürülüp durur
On iki yıldızın ucu terazi
Karıştı ülkere, gitti birazı
O mahşer yerinde aralar bizi
Hak mizan terazi kurulup durur
iki derler bu dünyanın kapısın
Yerden göğe inmiş anın yapısı
Korkulu yollarda sırat köprüsü
Ummanın üstünde salınıp durur
Karac'oğlan der ki, nedip nederler
Hak olan işleri beyan ederler
Zemanede doğru eğri söylerler
Ay, gün, yıldız gibi durulup durur
<end>

<start>
İndim seyran ettim Firengistan'ı
İlleri var, bizim ile benzemez
Levin tutmuş goncaları açılmış
Gülleri var, bizim güle benzemez
Göllerinde kuğuları yüzüşür
Meşesinde sığırları böğrüşür
Güzelleri türkü söyler, çığrışır
Dilleri var, bizim dile benzemez
Seyr edüben gelir Karadeniz'i
Kanları yok, sarı sarı benizi
Öğün etmiş, kara domuz etini
Dinleri var, bizim dine benzemez
Akılları yoktur, küfre uyarlar
İmanları yoktur, cana kıyarlar
Başlarına siyah şapka giyerler
Beyleri var, bizim beye benzemez
Karac'oğlan eydür, dosta darılmaz
Hasta oldum, hatırcığım sorulmaz
Vatan tutup bu yerlerde kalınmaz
İlleri var, bizim ile benzemez
<end>

<start>
Yine sevda geldi serime
Koymazlar ki gidem kendi yoluma
El uzatman benim gonca gülüme
Allı turnam, harman dalı do'ndu' mu'
Sarı edik geymis koncu dizinde
Arzumanım kaldı ala gözünde
Böyle güzel m'olur köylü kızında
Allı turnam, harman dalı do'ndu' mu'
Yiğitleri vardır ata binerler
Soğuk sulu yaylalara konarlar
Toprak tutmaz diye geri dönerler
Allı turnam, harman dalı do'ndu' mu'
Arap ata biner hep yarışırlar
Cirit oynarlar da ok atışırlar
Yine bir gün gelir yan bakışırlar
Allı turnam, harman dalı do'ndu' mu'
Karac'oğlan seni çağırır yine
Yiğit olan hançer sokar beline
Arzulayıp çıkar Bağdat çölüne
Allı turnam, harman dalı do'ndu' mu'
<end>

<start>
Seherden uğradım dostun köyüne
Hoş geldin sevdiğim in dedi bana
Tomurcuk memesin verdi ağzıma
Yorgunsun sevdiğim em dedi bana
Benim yârim gelişinden bellidir
Ak elleri deste deste güllüdür
İbrişim kuşaklı ince bellidir
İnce bellerimi sar dedi bana
Benim yârim bana yalan söylemez
Söylerse de gıybetimi eylemez
El yanında ikrarını söylemez
Elleri uyut da gel dedi bana
Mestine de deli gönül mestine
Aşık olan gül gönderir dostuna
Telli mahramasın attı üstüme
Terlisin sevdiğim sil dedi bana
Karacaoğlan sırrın kime danışır
Siyah zülfü mah yüzüne kıvrışır
Ayrılanlar elbet bir gün kavuşur
Ağlama sevdiğim gül dedi bana
<end>

<start>
Ala gözlerini sevdiğim dilber
Kuğuya benzettim göller içinde
İnceciktir belin hilaldir kaşın
Selviye benzettim dallar içinde
Benim dostum gelişinden bellidir
Ak elleri deste deste güllüdür
Güzel seven yiğitler de bellidir
Melil mahzun gezer iller icinde
Karşımızdan geçen acap yar mı ola
Benim gibi yaralanmış, zar mı ola
Benim sevdiceğim güzel var mı ola
Hakkın yarattığı kullar içinde
Karac(a) oğlan söyler biz de varalım
Kimler rakip olmus biz de görelim
Halin hatırını anın soralim
Götürüp giderler sallar icinde
<end>

<start>
Elım ile yıktım, boşandı bendim.
Coşkun sular gibi çağlar, gezerim.
Yitirdim kendimi, bulmadım gitti.
Sevdası başımda ağlar, gezerim.
Sinem üstü düğüm olsun, dağ olsun; 
Çevre yanı mor sümbüllü bağ olsun; 
Irak, yakın kömür gözlüm sağ olsun; 
Hayalin gönlümde eğler, gezerim.
Benden selam olsun yedi benlime, 
Yine gam, kasavet bastı gönlüme.
Saçım, başım yolup kendi eğnime
Geyik postlarını bağlar, gezerim.
Karac`oğlan der ki: Derdim deşmeğe, 
Arzuhal yazdırdım, yare göçmeğe, 
Aman deyip kapısına düşmeğe, 
Dertli yüreğimi dağlar, gezerim.
<end>

<start>
Ablak kuğu akça kuğu
Dal oynuna sövdün bu gün
Dost karşımda salınırken
Tatlı cana kıydın bu gün
Ayırdın seçtin sözünü
Bizden çevirdin yüzünü
Severdim ala gözünü
Engellere uydun bu gün
Sağ elinde sarı akik
Zülfü gerdana dökük
Kalbin melil kaşın yıkık
Dostum neler duydun bu gün
Fanı Karac'oğlan fanı
Veren alır tatlı canı
Sevmediğim kara donu
Kız karşımda geydin bu gün
<end>

<start>
Gönül ne gezersin sarp kayalarda
İniver aşağı yola gidelim
Bir güzel sevmeyle gönül eğlenmez
Gel güzeli bolca ile gidelim
Koyuver gitsin sefil baykuşu
Durmuyor akıyor gözümün yaşı
Kadir kıymat bilmezmiş er kişi
Kadirli kıymatlı ile gidelim
Şahanı koyverin avını alsın
Yarenim yoldaşım yanıma gelsin
Şu garip illerde düşmanım ölsün
Emmili dayılı il'e gidelim
Karac'oglan der ki yiyip içmeden
Muhannat köprüsünden geçmeden
Güzeller usanmaz konup göçmeden
Düşelim de azgın sele gidelim
<end>

<start>
Ömrüm uzun eyle ey Bârî Hüdâ,
Hamd-ü senâ, şükür etmek isterim.
Çalışıp kazanıp nefis taamlar,
Dişlerim var iken yemek isterim.
Açıldı dehanım, söyler zebanlar,
Sana muhtaç bunca şahlar, gedalar.
Al, yeşil hırkalar, türlü libaslar,
Böylece münasip giymek isterim.
Bir küheylan at ver, istemem eşek,
Üstü kaplan postu, tek olsun öşek.
Kuş tüyünden yastık, yumuşak döşek,
Keçeler içinde yatmak isterim.
Kalk gönül gezelim helv'alayına,
O helvalar da dişe kolayına.
Her akşam da pirinç pilavına,
Kahvaltıda ballı kaymak isterim.
Bamyayı severim, dolma hoş olur,
Ballı börek pişer, içi boş olur,
Hele zerdali yanında hoş olur,
Yedikçe karnıma koymak isterim.
İçli köfte gerek yola gidene,
Bumbar doldurması benzer harane.
Baklavayla börek şifa bedene,
Yedikçe ellerim yumak isterim.
Sütlü ile tek helise olaydı,
Tavuk kızartması sahna dolaydı.
O tel helvası da dişe kolaydı,
Aranmaz, üşenmez emek isterim.
Kaz, turac olmasa, günde yüz serçe,
Ya kuzu doldurması nere kaça? 
Seherden evvel de ekşili paça,
Limon bulunmazsa somak isterim.
O güzel meyveler bittiği zaman,
Toplayan, getiren cümleden heman,
Dediler lezzetli şu adı yaman,
Anında kabuğun soymak isterim.
Nerde kaldı şekerli kurabiye? 
Ne demeli fırın eti kebaba? 
Bazıları su mu katar şaraba? 
Neme lazım, adın demek isterim.
Kocadım, ihtiyar oldum kardaşlar,
Halıma rahm edin, bakın yoldaşlar,
Döküldü ağzımda kalmadı dişler,
Yağlıca höşmerim koymak isterim.
Yedirdin, içirdin hepsi de yalan,
Ahir ömrümüzü ederler talan.
Sözümü dinleyip nasihat alan,
İşitip tutanı duymak isterim.
Azrail göğsüme çöktüğü zaman,
Öyle bilin halım perişan yaman.
Bülbülüm kafesten uçtuğu zaman,
Cesedimi kabre koymak isterim.
Karac'oğlan der ki: Böyle kalaydım,
Zahir, batın muradıma ereydim.
O gün dahi cemalini göreydim,
Hakk'ın didarını görmek isterim.
<end>

<start>
Şu yüce dağların karı eridi 
Sel oldu gidelim de bizim ellere 
Yaylamızı lale sümbül bürüdü 
Gel oldu gidelim de bizim ellere
Nazlı olur güzellerin eyisi 
Deli gönül güzellerin delisi 
Gayrı bizim elin kara çalısı 
Gül oldu gidelim bizim ellere
Karacaoğlan derki gelir yazları 
Güzel kimden aldın sen bu nazları 
Ananın babanın acı sözleri 
Bal oldu gidelim bizim ellere
<end>

<start>
Ala gözlerini sevdiğim dilber
Sevgini sevdamdan ayıramıyorum
Gündüz hayalimde, gece düşümde
Bana bir hal oldu bilemiyorum
Yaylanın hası da şu nazlı pınar
Aşnası olanlar yolları dener
Duramaz dillerim, nazlımı arar
Dilim tutup da duramıyorum
Nerde güzel görsem artıyor gamım
Genç yaşımda sağır oldu kulağım
Her gün önümüzden geçer yolağım
Şimdi nerd'olduğum bilemiyorum
Karac'oglan da gördüğün öğer
Uzundur sacları topuğun döğer
Vermişler beş bini, bin daha değer
Kesilmiş bahası, alamıyorum
<end>

<start>
Bad-ı saba selam söyle o yare, 
Pek göresim geldi illerimizi.
Gönül arzu çeker ama ne çare, 
N’ideyim tutan var yollarımızı.
Acem şahı bize name gönderdi, 
Gam leşkerin üstümüze dönderdi, 
Zalim felek bizi yaktı yandırdı, 
Savurdu havaya küllerimizi.
Yüküm gamdır gam alır satarım, 
Pervaneler gibi yanar tüterim, 
Kıyamette yakasını tutarım, 
Vermesin hoyrata gönüllerimizi.
Karac’oğlan der ki gümanım yoktur, 
Gayri rakiplere amanım yoktur.
Sılaya varmaya dermanım yoktur
Nazlım beklemesin yarini
<end>

<start>
Madem dilber meylin yoğudu bende 
Ezelinden ikrar vermeyeydin 
Muhabbettir güzelliğin nişanı 
Uğrun uğrun bakıp gülmeyeyidin
Siyah saçlarını eylersin perde 
Beni sen uğrattın bin türlü derde 
Ben kendi halımda gezdiğim yerde 
Çağırıp yağdigar vermeyeyidin
Karacaoğlan der ki ey mahı mestim 
Kaşla göz edersin benimi kestin 
Severler güzeli darılma dostum 
Darıldıysan güzel olmayayıdın
<end>

<start>
Hey ağalar böyle m'olur
Hali yardan ayrılanın
İner ummana dökülür
Seli yardan ayrılanın
Gökte turnalar çekilir
İner yerlere dökülür
Onbeş yaşında bükülür
Beli yardan ayrılanın
Turnalar havadan geçer
Mah yüzlere nurlar saçar
Ah ile vah ile geçer
Günü yardan ayrılanın
Gül dikensiz bitmez imiş
Bülbül gülsüz ötmez imiş
İşe güce yetmez imiş
Eli yardan ayrılanın
Karacaoğlan geçmez dilek
Ateş aldı yandı yürek
Sağ yanında hazır gerek
Salı yardan ayrılanın
<end>

<start>
Sevdiğim arzımı demekçin sana
Bülbül söylediği dil gerek bana
Şu bağrım kül oldu hep yana yana
Onu söndürmeğe sel gerek bana
Yandım yakıldım ben bir ateşlere
Vardım da takıldım ben bir neştere
Delindi ciğerim kapandım yere
Beni kaldıracak el gerek bana
Haldan anlar isen haldaş olalım
Gurbet gezdi isen yoldaş olalım
Anasız babasız kardaş olalım
Ucu yar zülfünde yol gerek bana
Karac'oğlan der ki Bayburt elleri
Esip esip bize gelir yelleri
Burmalanmış yar yüzünün telleri
Ona bağlayacak gül gerek bana
<end>

<start>
Ala gözlerini sevdiğim dilber
Su gelip geçtiğin yollar öğünsün
Kadir Mevlam seni öğmüş yaratmıs
Kısmeti olduğun kullar öğünsün
Hormelek var mı senin soyunda
Kız namazım kaldı usul boyunda
Kadir gecesinde bayram ayında
Üstüne gölg(e)  olan dallar öğünsün
Horu kızlar sürmelemiş gözünü, 
İlin aşiretin çeksin nazını
Kaldır perçemini görem yüzünü
Yüzüne dökülen teller öğünsün
Karac(a) oğlan der ki garibim garip
Garibin halinden ne bilsin tabip
Akşamdan soyunup koynuna girip
Boynuna dolanan kollar öğünsün
<end>

<start>
Ala gözlerini sevdiğim dilber
Sana bir sözüm var diyemiyorum
Bilmem deli miyim mecnun gezerim
Sırrımı yadlara veremiyorum
Ak memenden emdireceğim azıktır
Tarama zülfünü gönlüm bozuktur
Öksüzüm garibim bana yazıktır
Destursun koynuna giremiyorum
Helal olsun al yanaktan emdiğim
El uzatıp gonca gülün derdiğim
İnce belin usul boyun sardığım
Alışmış kollarım duramıyorum
Karac(a) oğlan der ki beyli paşalı
Aşk sevdası gözümden taşalı
Sen gibi güzele gönlüm düşeli
Uyuyup uykuya kanamıyorum
<end>

<start>
Şunda bir güzelin salınışını
Selviye benzettim, dallar içinde
Irmak kenarında, derya yüzünde
Kuğuya benzettim, göller icinde
Yörü güzel yörü, yolun basmazlar
Söyledip de şirin dilin kesmezler
Güzel sevmis deyi çekip asmazlar
Koy ben de söylenem diller icinde
Benim yarim gelişinden bellidir
Ak elleri deste deste güllüdür
Eşinden ayrılan neden bellidir
Gezer melil melil iller icinde
Alına da deli gönül alına
Ciğerciğim aşk oduna deline
İller atlas geye, çıkıp salına
Ko, ben de kalayım çullar içinde
Karac'oglan der ki, isim zar m'ola
Aşk kemendi boynumuza dar m'ola
Acap yarim gibi güzel var m'ola
Hakk'ın yarattığı kullar içinde
<end>

<start>
Ötme, turaç, ötme; işin var senin.
Şahan salıp avlanacak yer değil.
Vardım, gördüm, ağyar göçmüş yurdundan; 
Vatan tutup eğlenecek yer deyil.
Güzel, senin ak saraylı yurdun var; 
Divitin var, kalemin  var, ördün var; 
Güzel, senin türlü türlü derdin var; 
Hosça sallan, karşındaki tor değil.
Bir düğme diktirem göğsün ağ ise.
Etrafı da lale, sünbül, bağ ise.
Eğer güzel bende gönlün yoğ ise, 
Benim işim minnet ile zor değil.
Karac`oğlan der: Gezelim yurtları, 
Söyleyelim başa gelen dertleri, 
Sevmeseydim senin gibi sertleri.
Ah, n`eyleyim, aklım başa yar deyil.
<end>

<start>
Salını salını gelir sevdiğim
Ne de ırast geldik yol yola karşı
Lisanı dür döker lebleri kiraz
Tatlı tanışalım dil dile karşı
Bülbülüm kekliğim öter kafesten
Dudumu, kumrumu aldırdım destten
Yüzükler yaptırmış kaşı elmastan
Kınalı parmaklar el ele karşı
Ak eline de kınalar yakdırmış
Kulağına elmas küpe takdırmış
Cevahir misali toplar döktürmüş
Mercanlı bilekler kol kola karşı
Karac'oğlan der ki ganidir Tanrı'm
Yardan ayrılmıyor bu cahıl gönlüm
Gerdanı bir karış püskürme benlim
Dökülmüş zülüfler tel tele karşı
<end>

<start>
Ala gözlerini sevdiğim dilber
Seni görmeyeli göresim geldi
Altun kemer sıkmış ince belini
Usul boylarını sarasım geldi
Küçücüksün güzel etme bu naazı
Ciğerime bastın ateşi kozu
Başına sokmuşun gülü nergisi
Yüzünü yüzüme süresim geldi
Aladır gözlerin karadır kaşın
Aradım cihanı bulunmaz eşin
Yaylanın kenarından beyazdır dosun
Uzanıp üstüne ölesim geldi
Karac(a) oğlan der ki bilirim seni
Adadım yoluna kurban bu canı
Koynunda beslesen ayvayı narı
Çözüp düğmelerin deresim geldi
<end>

<start>
Ak bilekte sarı akik
Zülfün de gerdana dökük
Gözün melul kaşın yıkık
Dostum neler duydun bugün
Yüce dağdan bakınırdın
Lale sümbül takınırdın
Seni benden sakınırdım
Sen ellere uydun bugün
Kani Karac'oğlan kani
Veren alır tatlı canı
Ummadığım kara donu
Yar karşımda giydin bugün
<end>

<start>
Al önlüklü mavi yazma
Gey karşımda salın dilber
Yalın ayak yere basma
Geyin altın nalın dilber
Bir yar sevdim gücüm yetmez
Gönül düşkün terk edemez
Havalanmış elim yetmez
Göğe çıkmış dalın dilber
Kirpi(ği) n oktur kaşların yay
Dişlerin inci yüzün ay
Ben söyleyim sen bir bir say
Hak artırsın malın dilber
Karac'oğlan derdim çoktur
Kaşlar kara bakış oktur
Bir misli menendi yoktur
Nice senin halin dilber
<end>

<start>
Hay ağalar böyle m'olur
Hali yardan ayrılanın
İner ummana dökülür
Seli yardan ayrılanın
Gökte turnalar çekilir
İner yerlere dökülür
On beş yaşında bükülür
Beli yardan ayrılanın
Turnalar havadan geçer
Mah yüzlere nurlar saçar
Ah ile vah ile geçer
Günü yardan ayrılanın
Gül dikensiz bitmez imiş
Bülbül gülsüz ötmez imiş
İşe güce yetmez imiş
Eli yardan ayrılanın
Karacaoğlan geçmez dilek
Ateş aldı yandı yürek
Sağ yanında hazır gerek
Salı yardan ayrılanın
<end>

<start>
Ak kolların sala sala yürüyen
Nasıl getireyim seni ele ben
Ben şahin olsam da sen bir balaban
Alsam çırnağıma çıksam yola ben
İlimizde yok mu idi kadılar
Ak ellerin altın tasda yudular
Seni bana yeşil ördek dediler
Onun için dolaşırım göle ben
Yüklettim yedeğim deste katarım
Yüküm kumaş ben alana satarım
İki bülbül bir kafeste öterim
Konmaz mıyım yeni açmış güle ben
Hemene de Karac'oğlan hemene
Çanlı kervan indirmişim Yemen'e
Sevdim ise ben yarimi kime ne
Nettim ola şu koğlaşan ile ben
<end>

<start>
Aciz kaldım şu gönlümün elinden
Benim gitmediğim yollarım kaldı
Cevr idi ki yüz döndürüp serime
Başıma gelmedik hallar mi kaldı
Taşkın sular gibi akıp çağlarım
Didarın görüben gönül eğlerim
Dünyaya geleli her dem ağlarım
Çeşmim karışmadık seller mi kaldı
Alları çıkarıp karalar geyip
Sen varıp eller sözüne uyup
Bir gün ben kendime kıyarım deyip
Urgan atmadığım dallar mı kaldı
Karac'oğlan eydür dost bizim iller
Biter menevşesi (benefşesi)  dermeli güller
Dinledim hep bizi söyleşir eller
Benim düşmediğim diller mi kaldı
<end>

<start>
Ak kuğum ablak kuğum
Dal burnuna kondu bu gün
Menendinden sakınırdın
Enginlere indin bu gün
Helkeleri ele aldın
Bezirgan bunarına suya indin
Gül verip menevşe aldın
Dostum neler duydun bu gün
Kızlar çıktı kol kol oldu düzüldü
Etim kemiğimden üzüldü
Ne dedim de gün benzin bozuldu
Dostum neler duydun bu gün
Fani Karaca Oğlan fani
Veren alır tatlı canı
Sevmediğin kara donu
Karşımda geydin bu gün
<end>

<start>
Ala gözlerini sevdiğim dilber
Eğlenin de bizim ilde kalın mı
Senin ile canı cana değişsek
Kömür gözlüm beni üste alın mı
Biz de usandık da yiyip içmeden
Gayet havalanıp yüksek uçmadan
Cana müşter(i)  oldun ağız açmadan
Olan bir şey dersem kayıl olun mu
Aşk elinden bu dertlere komasın
İl elinden şeker şerbet yemesin
Bana dokunur sözü bulup demesin
Acap kömür gözlüm çatlan ölün mü
Karac'oğlan der ki yerli yerince
Ben de güzel sevdim kendi halimce
Yaralanıp yar elinden ölünce
Ağlayarak mezarıma gelin mi
***
Ala gözlerini sevdiğim dilber
Bu sürmeler sana Hak'tan çekilmiş
Üsküfün eğdirmiş şahin bakışlı
Siyah zülfün ay yüzüne saçılmış
Hezeli de deli gönül hezeli
Sen düşürdün gül benzime gazeli
Kötü söz mü duydun dünya güzeli
Gözün bende ama kalbin yıkılmış
Fikirli fikirli anar yar beni
Gayet sever ama dilden kor beni
Hüsnü güzel ama aslı Ermeni
Ak ellere elvan kınalar yakınmış
Karac'oğlan diyor yandım kül oldum
Bir dalga gelip de boşandı bendim
Ay doğup da şafak atmakta sandım
Meğer yarin düğmeleri çezilmiş
<end>

<start>
Her sabah seherden çıkar sarılır
Ah neyleyim gönülcüğüm aldırdım
Ah edicek yüreciğim delinir
Ah neyleyim gönülcüğüm aldırdım
Ben ölürsem söylenirim dillerde
Bülbül efgan eder gonca güllerde
Haramiye aldırdığım yollarda
Ah neyleyim gönülcüğüm aldırdım
Karacaoğlan der sıdkile söyle
Ya nice çekerim ben bunu böyle
Kadir Mevla'm derdime derman eyle
Ah neyleyim gönülcüğüm aldırdım
<end>

<start>
Hakk'ın kandilinde gizli sır idim
Anamın beline indirdin beni
Ak mürekkep idim, kızıl kan ettin
Türlü irenklere yandırdın beni
Anamın karnında ben neler gördüm
Yedi derya geçtim, ummana daldım
Dokuz aylık yoldan sefere geldim
Bir kapısız hana indirdin beni
Ben de bildim şu dünyaya geldiğim
Tuzlandım da çapıtlara belendim
Bir zaman da beşiklerde eğlendim
Anamın sütüne kandırdın beni
Beş yaşında akıl geldi başıma
On yaşında gider oldum işime
Varıp ta değince on beş yaşıma
Bir kuru sevdaya yeldirdin beni
On beş yaşadım, yirmiye yol oldu
Otuzunda çevre yanım göl oldu
Kırk yaşadım, hayrım, şerrim bell'oldu
Hayrımı, şerrimi bildirdin bana
Ellisinde yaşım yarısın geçti
Altmışında yoluna yokuş düştü
Yetmişinde biraz tebdilim şaştı
Mertebe mertebe indirdin beni
Sekseninde beratçığım yazıldı
Doksanında kan damarım üzüldü
Yüz yaşında azalarım çözüldü
Bir sabi masuma döndürdün beni
Karac'oğlan der ki, yaktın yandırdın
Ecel şarabın verdin kandırdın
Emreyledin Azrail'i gönderdin
Hiç de doğmamışa döndürdün beni
<end>

<start>
Ağzı şeker dili nem'in balıdır
Ah ettikçe yüreğimi eridir
Bin katar içinde bu bir türlüdür
Urum'da Şam'da birdir bu gelin
Garip bülbül figan eder naz ile
Kılınç vurur kanlar döker gürz ile
İki bin gelinle dört yüz kız ile
Tartılsa çok ağır gelir bu gelin
Ağam kusur var mı şol kara kaşda
Dostumun sevdası kaynıyor başda
Tunus Tırablus koca Maraş'da
Reyhan'ın içinde birdir bu gelin
Hele bakın şu güzelin haline
Çift memeler iz eylemiş koynuna
Varın bakın Gürcistan'ın iline
Acem Buhara'da birdir bu gelin
Karac'oğlan der de yarim salınır
Ciğerciğim bölük bölük bölünür
Akibette bu dert beni öldürür
Bütün dünyada da birdir bu gelin
<end>

<start>
Ala gözlerini sevdiğim dilber
Şirin kelamına yürek doyar mı
Ben bir divaneyim bir şey bilmezim
Güzel olmayanı gönül sever mi
Döşendim toprağa yaslandım taşı
Gözümden akıttım kan ile yaşı
Seni can-ü gönülden sevmeyen kişi
Geçer de karşında boyun eğer mi
Uzaktan özendim görmeye geldim
Cemalin gördüm de divane oldum
İmanın yok mu işte ben öldüm
İmanı olan aşıkın kıyar mı
Karacaoğlan der inan sözüme
Çifte benler dizilmiş mah yüzüne
Yavrum senin dürlü dürlü nazına
Can sabreder amma yürek duyar mı
<end>

<start>
Ben yarimin illerine
Varsam gerek ahdım vardır
El kavşurup huzurunda
Dursam gerek ahdım vardır
Kara kaşın eğmelerin
Gönül sevmez değmelerin
Kend'elimle düğmelerin
Çözsem gerek ahdım vardır
Elinden dolusun içip
Mest olup kendimden geçip
Aya karşı göğsün açıp
Emsem gerek ahdım vardır
Karac'oğlan der yaz ilin
Öpeyim sorayım elin
İk'elimle ince belin
Sarsam gerek ahdım vardır
<end>

<start>
Aşağ'dan yukarı tırmandım geldim
Şirindir dillerin eğlendim kaldım
Vebalım boynuma işte ben öldüm
Ölürsem mezarım göğsüne kaz kömür gözlüm
Aşık olan aşıklar da bilir alasın'
Kalem sandım kaşlarının karasın'
Orda burda kul mu ararsın
İşte ben kuluna gül kömür gözlüm
Aşık olan aşıklar billir suçunu
Cennet sandım kız göğsünün içini
Taramış zülüfü de dökmüş saçını
Zülüf zülüf üstünde de tel kömür gözlüm
Yüce dağ başı da duman ile kar imiş
Yardan ayrılması ne berk zor imiş
Karakaş üstünü duman bürümüş
Al yanağın çevreleri bal kömür gözlüm
Der Karac'oğlan Halep'in çevresi gül ile diken
Ayrılık değil mi vay belimi büken
Sinemi sinene sarayım der iken
Gene saramadım kal kömür gözlüm
<end>

<start>
Ala gözlerini sevdiğim dilber
Yurtlarınız çayır çimen pınar mı
Mevlam güzelliği hep sana vermiş
Seni gören başkasını dener mi
Sallanı sallanı gelmiş pınara
Kadir Mevlam işimizi onara
Gün doğmadan şavkın düşmüş
Gün üstüne bir gün daha doğar
Kırmızı gülden rengin almışsın
Güzellikte kemalini bulmuşsun
Sallanı sallanı suya gelmişsin
Güzel senin ziyaretin pınar mı
Karac'oğlan der ki ermediler mi
Tomurcuk güllerin dermediler mi
Seni sevdiğine vermediler mi
Aşıkın ağlatan güzel güler mi
***
Ala gözlerini sevdiğim dilber
Aşık mı dayanır nazına senin
Kul olup kapında eğlene geldim
Mailim bir kelam sözüne senin
Kaçma yavrum kaçma ben adam yemem
Gizli sırlarını ben ele demem
Salınıp pınara geldiğin zaman
Yüzümü süreyim yüzüne senin
Gönül kuşu uçtu derler ırakdan
İçimiz de doldu kanlı fırakdan
Öldüğüme gam yemem çarkı felekden
Başımı koyayım dizine senin
Yayla yolunda da yar hezel hezel
Dökülmüş yaprağı kalmamış gazel
Sana derim ey vefasız güzel
Aşık mı dayanır nazına senin
<end>

<start>
Aşağının has evleri
Göçeceği çağlar bir gün
Kara ardıç kamalağı
Sızılaşır dağlar bir gün
Has evleri yandı tüttü
Cana candan hasret gitti
Kar eridi sünbül bitti
Melil melil dağlar bir gün
Gitti giden kaldı kalan
Yürü bire kavli yalan
Yarini yaylaya salan
Fırkat gelir ağlar bir gün
Sırçaş Karac'oğlan sırçaş
Gözden akıttım kanlı yaş
Muhabbetli dertli kardaş
Fırkat gelir ağlar bir gün
<end>

<start>
Afşar Beylerinde gördüm bir güzel
Kozan Ovasından çeker göçünü
Kadir Mevlam öğmüş kendin yaratmış
Sırma ile karıştırmış saçını
Göremedim altınından tuncundan
Öpemedim dudağının ucundan
Gözlerin sevdiğim senin ucundan
Üç beş sene bekleyeyim Haçın'ı
Sabahleyin kalkar kendini öğer
Altın saç bağların topuğun döğer
Sade kaşlarıyla gözleri değer
Acem ülkesinin taht-u tacını
Karac'oğlan der ki oynadım güldüm
Muhabbet ne imiş yenice bildim
Sultan Pazarı'nda miriden aldım
Üç beş sene güzellerin bacını
<end>

<start>
Şunda bir dilbere gönül düşürdüm
Severim billahi nic'olur olsun
Varır kapısında kulluk eylerim
Dökerim kanımı nic'olur olsun
Güzel yavru çıkmış tahta sallanır
Her öptükçe şirin dudak ballanır
Öpülüp sevilen yar güzellenir
Emerim dillerin nic'olur olsun
Karac'oğlan der ki gurbet gezerim
Nerde güzel varsa onu sezerim
Baştan ayağacak fitil dizerim
Yakarım billahi nic'olur olsun
<end>

<start>
Ala gözlerini sevdiğim dilber
Sevgini sevdamdan ayıramıyorum
Gündüz hayalimde gece düşümde
Bana bir hal oldu bilemiyorum
Yaylanın hası da şu nazlı pınar
Aşnası olanlar yolları dener
Duramaz dillerim nazlımı arar
Dilim tutup da duramıyorum
Nerde güzel görsem artıyor gamım
Genç yaşımda sağır oldu kulağım
Her gün önümüzden geçer yolağım
Şimdi nerd-olduğum bilemiyorum
Karacaoğlan da gördüğün öğer
Uzundur saçları topuğun döğer
Vermişler beş bini bin daha değer
Kesilmiş bahası alamıyorum
***
Ala gözlerini sevdiğim dilber
Korkarım ki sarpa düşer yolumuz
Kadir Mevla'm tek saklasın nazardan
Zalım anan suya salmış yalınız
Gitticeğin bir incecik yol muydu
Sevdiceğin nergis miydi gül müydü
Yediklerin şeker şerbet bal mıydı
Onun için ince düşmüş beliniz
Gidip şu güzelin ilin gezmeli
Kalem alıp kaşın gözün yazmalı
Kırmızı önlüklü sarı çizmeli
Hatun kızlar nerden gider yolunuz
Karac'oğlan dost bağına varmalı
El uzatıp gonca gülün dermeli
Muhtaçlara bir şeftali vermeli
Cömertlikten kesilmesin eliniz
<end>

<start>
Ala gözlerini sevdiğim dilber
Gezer miydin yaran ile eşinen
Irak yerden kem habarın duyarsam
Döğünürüm kara bağrım taşınan
Dost yoluna verdim olan varımı
Taşa çaldım namusumu arımı
Kim ağlatmış benim nazlı yarımı
Top top olmuş kirpikleri yaşınan
Dinleyin ağalar hata işledim
Hayrı bıraktım da şerre başladım
Öpem derken al yanaktan dişledim
Kurt yiyip de çürüyesi dişinen
Mail oldum gözlerine doyamam
Ak gerdanda sıra benler sayamam
Tatlı olur ben canıma kıyamam
Ağı yedir kömür gözlüm aşınan
Karac'oğlan der ki nedip ne bilmez
Gizli habarını yad eller bilmez
Ekmek ile tatlı cana kıyılmaz
Bir gün ağı yedir dostum aşınan
<end>

<start>
Akşam olur ben yerim yatamam
Eski derdi yenisine katamam
Silkinip de gam yükünü atamam
Ara yerde ölüm olduktan geri
Bir selam almadım dilin dişinden
Yatamıyom hayalinden düşünden
Güzelliğin soyha kalsın başından
Ben ölüp ellere kaldıktan geri
Karac'oğlan söyler sözün doğrusu
Başına konmuş çelenk eğrisi
İki gözlü kara ceylan yavrusu
Ağlayı ağlayı solduktan geri
<end>

<start>
Gönül verdim bir güzele ne çare
Aslı Andırınlı nazlı bir gelin
Mevlanın aşkına öldürme beni
Azıcık karşımda dur nazlı gelin
Yaşa nazlı gelin sen binler yaşa
Sevdalar getirdin sen cahil başa
Bilmem aya benzer bilmem güneşe
Parlıyor cemalin nur nazlı gelin
Nazlı gelin güzellikte birinci
Ağzı elmas kutu da dişleri inci
Koynunda yetirmiş narı turuncu
Birini aşığa ver nazlı gelin
Cümlemizi yaratan Cenabı Haktır
Dilim söyler ama içerim pektir
Yekin dudu dillim menendin yoktur
Dünyalar durdukça dur nazlı gelin
Karac'oğlan der ki kör olsun engel
Kirpiklerin harbi de kaşların çengel
Ölürsem sevdiğim üstüme sen gel
Kefenimi elinle sar nazlı gelin
<end>

<start>
Vaktin geçmiş farımışsın sevdiğim
Hubluğunda benim idin bir zaman
Gece gündüz ben derdinden ölürken
Can içinde canım idin bir zaman
Alnında perçemi teller sanırdım
Yüzünde kırmızıları güller sanırdım
Ben seni el değmedik güller sanırdım
El değmeden benim idin bir zaman
Her sabah da at uğratayım kapına
Kerpiç olayım duvarına yapına
Sen güzelsin kul olayım kapına
Ahdi bütün yarim idin bir zaman
Karac'oğlan der ki çıktım dağlara
Seyir ettim bahçelere bağlara
Sırtı samur kürklü de büyük beylere
Senin için minnet ettim bir zaman
<end>

<start>
Sultan Süleyman'a kalmayan dünya
Bu dağlar yerinden ayrılır birgün
Nice bin senedir çürüyen canlar
Hakkın emri ile dirilir birgün
Ne güzel yapıdır cennet yapısı
Çok aradım görünmedi kapısı
Benim korktuğum yol Sırat Köprüsü
Cehennem üstüne gerilir birgün
Karşıki dağlar da karlı dağ olsa
Çevre yanı mor sümbüllü bağ olsa
Ağa olsa paşa olsa beğ olsa
Yakasız gömleğe sarılır birgün
Bu dünyada adem oğluyum dersin
Helalı haramı seçmeden yersin
Yeme el malını er geç ödersin
İğneden ipliğe sorulur birgün
Gökte yıldızların önü terazi
Ülker ile aşar gider birazı
Yarın mahşerde de sorarlar bizi
Hak mizan terazi kurulur birgün
Karac'oğlan der ki konup göçersin
Ecel şerbetini birgün içersin
Sırat Köprüsünden sonu geçersin
Günahın eline verilir birgün
<end>

<start>
Şu dünyaya gelen adem oğlanı
Allah Allah deyip ölse gerektirir
Çıkardılar cenazemi yumağa
İmam namazımı kılsa gerektir
İletip kodular beni sinime
Gökteki melekler gelmez yanıma
Ruhum çevrilip de girmez tenime
Öldüğüm günleri bilse gerektir
İlettiler kıl köprüyü geçmeğe
Gayrı yolum yoktur dönüp kaçmağa
Uçmaklık olanlar gitti uçmağa
Günahkar olanlar yansa gerektir
Karac'oğlan der hey gidi ustalar
Dua eylen geri dönsün hastalar
Dünyada ettiğim gizli nesteler
Hak katında ayan olsa gerektir
<end>

<start>
Yürü bire Döne'nin de güzeli
Sen güzelsin sana değmeli değil
Ak elleri boğum boğum kınalı
Neyneyim gözlerin sürmeli değil
Harami olmuş da yola inmişsin
Aşnanı öldürmüş kana girmişsin
Allar geyinmiş de gelin olmuşsun
Neyneyim ak göğsün düğmeli değil
Karac'oğlan der ki dağdan aşmadım
Oturup yar ile bade içmedim
Fırsat elde iken alıp kaçmadım
Öldürmeli beni döğmeli değil
<end>

<start>
Bitti m'ola Şam ilinin hurması
Gitti m'ola ala gözün sürmesi
Bağdat'ın Basra'nın telli turnası
Turna yardan haber geldi eylenme
Aşına da Karac'oğlan aşına
Yeni değmiş on üç on dört yaşına
Irak değil ak pınarın başına
Turna yardan haber geldi eylenme
<end>

<start>
Kalk gidelim Balkaman'dan yukarı
Oturup durana devlet yaramaz
Yiğidin bir başı gezginci gerek
Yiğit gezmeyince adam olamaz
Yiğidin bir başı fıraklı gerek
Sağ yanı da sol yana çarklı gerek
Beriden benzerden yürekli gerek
(Bu kısımdaki kelimeler aktarılmıyor)
Uyan Karac'oğlan gafletten uyan
Atına binip de kargına dayan
Ölümden korkup da sonunu sayan
Ölür gider yar koynuna giremez
<end>

<start>
Geyin hey sevdiğim kuşağın kuşan
Del'olur hey yavru peşine düşen
Dilber benim deyi sarıp sarmaşan
Elini tutacak elim kalmamış
Bakın hey ağalar benim halime
Değirmenler döner gözüm seline
İnanmayın el kızının diline
Hoş geldin demeğe dilim kalmamış
Karac'oğlan der ki haydi gidelim
Şunda bir güzel yok gel gel edelim
Bahçe viran olmuş bağı nidelim
Dökülmüş yaprağı gülüm kalmamış
<end>

<start>
Nazlı yardan bana bir haber geldi
Eger doğru ise büktü belimi
Dediler ki yari yad eller aldı
Kadir mevlam nasib eyle ölümü
Seher yıldızı ayırdı bizi
Perişan eyledi dost hepimizi
Seher yıldızı ayırdı bizi
Perişan eyledi yar ikimizi
Bülbüle söyleyin dalına konsun
Bizi böyle eden Allah'tan bulsun
Sabreyle sevdiğim ilkbahar gelsin
Terkedeyim vatanımı yurdumu
Karacoğlan der ki konmadan göçtüm
Yar elinden dolu badeler içtim
Kötüler zanneder ben yardan geçtim
Ölmeyince çeker miyim elimi
<end>

<start>
Seher yelinin estiği
Esip bağrımı kesdiği
Ala gözlümün basdığı
Yollar ben olsam ben olsam
Dolan deli gönül dolan
Akan sular gibi bulan
Dostumun yüzünde olan
Benler ben olsam ben olsam
Karac'oğlan sözün söyler
Dosta geçmedi dilekler
Yar bilezikli bilekler
Kollar ben olsam ben olsam
<end>

<start>
Nuh'un gemisine bühtan edenler
Yelken açıp yel kadrini ne bilir
Ol Süleyman kuş dilini bilirdi
Her Süleyman dil kadrini ne bilir
Arap atlarında olur fırkalar
Kimi sarhoş yürür kimi ırgalar
Gübreliğe inip konan kargalar
Has bahçede gül kadrini ne bilir
Dünya benim diye zenginlik satan
Helal ekmeğine haramlar katan
Sonradan sonraya beyliğe yeten
Zalim olur el kadrini ne bilir
<end>

<start>
Yeşil başlı gövel ördek
Uçar gider göle karşı
Eğricesin tel tel etmiş
Döker gider, yâre karşı
Telli turnam sökün gelir
İnci mercan yükün gelir
Elvan elvan kokun gelir
Yâr oturmuş yele karşı
Şahinim var bazlarım var
Tel alışkın sazlarım var
Yâre gizli sözlerim var
Diyemiyom ele karşı
Hanı Karac'oğlan hanı
Veren alır tatlı canı
Yakışmazsa öldür beni
Yeşil bağla ala karşı
<end>

<start>
Arap at üstünde kaldı postumuz
Ikrardan döndü mü ola dostumuz
Yarın bir gün kara toprak üstümüz
Çürüdür hey Benli Suna'm çürüdür
Yüksek olur Arap atın kaltağı
Issız kalmaz koç yiğidin yatağı
Yaklaşma kötüye değer eteği
Geri dur hey Benli Suna'm geri dur
Yağmur yağdı yollarına sapayım
Dinin haktır dost dinine tapayım
Çeviriver al yanaktan öpeyim
Beri dur hey Benli Suna'm beri dur
Şeşine de Karac'oğlan şeşine
Kurban olam yarin ablak döşüne
Gök kır atından da çakır kuşuna
Eğri dur hey Benli Suna'm eğri dur
<end>

<start>
Arab atım koşar koşar
Seni seven binler yaşar
Gün vurdukça şavkın düşer
Açıldıkça döşün gelin
Kaşın kara gözün kara
Benlerin var sıra sıra
Her bakışın yüz bin akça
Gel ödeyim peşin gelin
Uçup koluna konduğum
İçip badesin kandığım
Tam üç günlük ay sandığım
Vardır kara kaşın gelin
Karac'oğlan der zatıya
Ağzın benzettim kutuya
Güzeller düşmüş kötüye
Uygun değil eşin gelin
<end>

<start>
Benden selam eyle sevgili yare
Perişan hatırın sor seher yeli
Bildir ahvalimi dostuma benim
Sevdiğim ne söyler sor seher yeli
Sen seher yelisin esersin yakın
Dağıtma kakülün enginde sakın
Erkeğin yanında bulunma sakın
Var da bir tenhada sor seher yeli
Karac'oğlan bulma kusur huyuna
Kurban olam kaşlarının yayına
Benim için dostun uğra yanına
Uğra sen yanına gör seher yeli
<end>

<start>
Ben güzele güzel demem
Güzel benim olmayınca
Muhannetin kahrın çekmem
Gel deyip de gelmeyince
Gelirim amma döğerler
Bizi bu ilden kovarlar
Güzel olanı severler
Ben ölürüm görmeyince
Var ol yörü var ol yörü
Kara bağrın yere sürü
Döğün döğün ağla bari
Benim gönlüm olmayınca
Senin çağın geçer olur
Bu dünyalar kime kalır
Tomurcuk gül gazel olur
Vaktında derilmeyince
Karac'oğlan sözün haktır
Düşmanın dostundan çoktur
Bizimçin ayrılık yoktur
Ya sen ya ben ölmeyince
<end>

<start>
Behey kırlangıç nereden gelirsin
Hanı şimdi nettin Hind-ü Yemen'i
Ötme garip bülbül ben de garibim
Sen de bilir misin ahır zamanı
Altı aylık yoldan beri gelirsin
Aramış yavruyu burda bulursun
Dünyanın fani olduğunu bilirsin
Ev yaparsın çamurlayıp samanı
Beytullah'ı yapan İbrahim Halil
Kadir Mevla'm beni eyleme melil
Hakkın birliğine o da bir delil
Sen de bilir misin vakt-ü zamanı
Karac'oğlan der ki nice olur halim
Gün geçtikçe artmaktadır vebalim
Az yaşa uz yaşa ahırı ölüm
Ahırette karşı götür imanı
<end>

<start>
Başı pare pare dumanlı dağlar
Bağlama yolumu atım eşkindir
Söylemem o yare dokunur bana
Yüksek pare pare gönlüm coşkundur
Getirin atımı binem Aşkar'a
Alem bilir sevdiğim aşikare
Dellallar çağırtsam günde beş kere
Satılmaz kumaşım gözden düşkündür
Ördeksiz göllerin avın avlama
Vefasız dilbere meyil bağlama
Ben yolcuyum beni yolda eğleme
Ver bana bir öğüt aklım şaşkındır
Ak sevay geyinmiş boylu boyunca
İliklemiş düğmesini geyince
Sevdim ama saramadım doyunca
On çün geldim gönlüm yare küskündür
Atıma binip gideyim mazamaz
Her yiğit sevdiği-nen gezemez
Sıfat kocar ama gönül kocamaz
Şimdi gönlüm bir yosmaya vurgundur
Karac'oğlan der ki ben de yanarım
Yar yitirdim yana yana ararım
Üç güne koydumdu kavl-ü kararım
Bugün yardan ayrılalı beş gündür
<end>

<start>
Ala gözlü benli dilber
Düşüp sevdana yanayım
Zülfüne bir dokunayım
Garbtan eser yel et beni
Sakla beni bucağında
Can vereyim kucağında
Odun olam ocağında
Yak od'una kül et beni
Karac'oğlan der neyleyim
Güzel sinende yaylayım
Her hizmetin ben eyleyim
Divanına kul et beni
<end>

<start>
Çıktım yücesine seyran ederken
Ötüşür bülbüller gel deyi deyi
Sıdk ile baktım da dostun yüzüne
El eder sevdiğim gel deyi deyi
Kaşlarını neden yıkarsın dilber
Divit alıp defterini yazarlar
Evvel bizi beğenmeyen güzeller
Şimdi çığrışırlar al deyi deyi
Koç yiğitler gider gelir yazıdan
Yaralılar yatamıyor sızıdan
Akça ceylan kurtulursa tazıdan
Baş kaldırır gider çöl deyi deyi
Karac'oğlan der ki yemin etmeyim
Ballar yalayıp ta ağu yutmayım
Var git yiğit deyi bühtan etmeyin
Niçün söz verdin sen gel deyi deyi
<end>

<start>
Evvel bahar yaz ayları doğunca
Akar boz bulanık neden dereler
Sen de bencileyin yardan mı oldun
Göz göz oldu sinemdeki yaralar
Ağlama sevdiğim gene gelirim
Güzeller içinde seni bulurum
İflah olmaz bu dert ile ölürüm
Güzeller serdarı geysin karalar
Hirene de deli gönlüm hirene
Sürerler baykuşu ıssız örene
Kefen kısmet olmaz güzel sarana
Beni yarin yağlığıyla saralar
Karac'oğlan der ki hezeller ile
Döküldü yaprağım gazeller ile
Bir davamız kaldı güzeller ile
Ancak Mevla'm davamızı aralar
<end>

<start>
Yüce dağlarından aştım
Yar senin aşkına düştüm
Kız göğsünde düğme seçtim
Turunçların gördüm bu gün
Dağıtmışsın kuşlarını
Bağışladım suçlarını
El değmedik döşlerini
Okşaladım sevdim bu gün
Kız sevdiğim adlarını
Göremedim butlarını
İnce beyaz kollarını
Kız boynuma sardım bu gün
Karac'oğlan haylamadan
Aşk deryasın boylamadan
Kavl-ü karar eylemeden
Ben payımı aldım bu gün
<end>

<start>
Annacımdan gelen güzel
Dur Muhammed'i seversen
Seni bana küskün derler
Gül Muhammed'i seversen
Huyu melekten yukarı
Kendisi kızlar sükkeri
Ağzı da lebin şekeri
Ver Muhammed'i seversen
Belinde Hama kuşağı
Saçağı sarkmış aşağı
İkimize yün döşeği
Ser Muhammed'i seversen
Karacaoğlan diyor pestten
Armağan geliyor dosttan
Bir kol alttan bir kol üstten
Sar Muhammed'i seversen
<end>

<start>
Uyuma hey deli gönül uyuma
Yahyalı'dan aşan evler görünür
Sıvamış kolların hep samur geymiş
Maraş'ın arkası dağlar görünür
Telebi de deli gönül telebi
İnletiyor Adana da dolabı *
Koy yiğit eğlencesi koç çelebi
Çevresi reyhanlı bağlar görünür
Ilıktır da Akdeniz'in kenarı
Orda belli koç yiğidin hüneri
Yavşanlı'da olan koca çınarı
Yel vurur yaprağı parlar görünür
Tunus ovasına her gelen çöker
Yarın Çamurlu'ya yüz ordu konar
Höyüklü yüksektir bir duman döner
Başı pare pare karlar görünür
Küheylanı tavlasında çatılı
Pohuru da köşeği de katılı
Çadırımız Şam ilinde tutulu
Ortalık çadırlık beyler görünür
Karac'oğlan der ki zatıdan zatı
Yükledin de gitsin deveyi atı
Göçmek değil bizim ilin muradı
Yar ile gittiğim yollar görünür
<end>

<start>
Üç günlük fani dünyada
Ölmeden gülen öğünsün
Beş vaktını da kazaya
Koymayıp kılan öğünsün
Deryalarda oynar kayık
Kimi sarhoş kimi ayık
Dünya fani insan konuk
Demlerin süren öğünsün
Metin Karac'oğlan metin
Yöğrük derler aşkın senin
Kardaş kardaşın kıymatın
Sağlıkta bilen öğünsün
<end>

<start>
Gine geldi bahar demi
Yaz ayları şimden geri
Güz gününün bulanığı
Çağlar akar şimden geri
Katar katar oldu göçler
Donun geydi her ağaçlar
Deli deli öten kuşlar
Diller bağlar şimden geri
Her ağaçlar geyer donun
Bülbül artırır ünün
Koç yiğitler de vatanın
Anar ağlar şimden geri
Meste Karac'oğlan meste
Var derdine derman iste
Kavuşturur dostum dosta
Yayla yollar şimden geri
<end>

<start>
Aşağıdan gelen ceren cereni
Akça ceyran sana değmeli değil
İki elin boğum boğum kınalı
Karadır gözleri sürmeli değil
Bir delice turnam yüceden uçar
İner engine de dolu su içer
Sabah seherinde ak göğsün açar
Göğüs kaşar kaşar düğmeli değil
Bizim ilde bal kaymağı yemezler
İl sırrını yad ellere demezler
Sen güzeli ben garibe vermezler
Sizin ilden güzel sevmeli değil
Karac'oğlan der ki yiyip içmedim
Yiyip içip ak göğsünü açmadım
Fırsat elde iken alıp kaçmadım
Beni öldürmeli döğmeli değil
<end>

<start>
Ak kolların sala sala yürüyen
Nasıl getireyim seni ele ben
Ben şahin olsam da sen bir balaban
Alsam çırnağıma çıksam yola ben
İlimizde yok mu idi kadılar
Ak ellerin altın tasda yudular
Seni bana yeşil ördek dediler
Onun için dolaşırım göle ben
Yüklettim yedeğim deste katarım
Yüküm kumaş ben alana satarım
İki bülbül bir kafeste öterim
Konmaz mıyım yeni açmış güle ben
Hemene de Karac'oğlan hemene
Çanlı kervan indirmişim Yemen'e
Sevdim ise ben yarimi kime ne
Nettim ola şu koğlaşan ile ben
<end>

<start>
Ala gözlerini sevdiğim dilber
Niçin benden böyle şüphelenirsin
Bizlere gelince naz üstüne naz
İllere gelince cilvelenirsin
Kışlar arasında böyle yaz olmaz
Her şahinin avladığı baz olmaz
Eğer naz edersen böyle naz olmaz
O zaman darılıp öfkelenirsin
Karac'oğlan der ki boş yere yorma
Feleğe darılıp sen seni vurma
Vefasız dilberin kahrını çekme
Yazık gönül sana örselenirsin
<end>

<start>
Aşağıdan Karadeniz iniler
Arttı derdim yaralarım yeniler
Yarası olan yarasına iniler
Sağlar melil melil bilmem nedendir
Hocam sabakına başlamaz oldu
Can kafese onda kışlamaz oldu
Çekilen yolcular işlemez oldu
Yollar melil melil bilmem nedendir
Yücesinde emme geyikler geşir
Eteğinde telli turnam çığrışır
İli göçmüş mayaları bağrışır
İller melil melil bilmem nedendir
Yuka olur ulu suyun geçeği
Hak balığa buyurmamış bıçağı
Domurmamış açılmamış çiçeği
Güller melil melil bilmem nedendir
Karac'oğlan der ki dumanın gitsin
Erisin karın da sünbülün bitsin
Güzellerin çevrilerek el tutsun
Evler melil melil bilmem nedendir
<end>

<start>
Bir selam geldi de o nazlı yardan
Ne imiş efkarı sormak muradım
Duydum gene gonca güller perişan
İnip bahçesinde dermek muradım
Çaylak çılgın gibi göllerden kalkar
Ala geyik gibi yüksekten bakar
Ayvası turuncu burnumda kokar
Soyunup koynuna girmek muradım
Erisin de dağların karınız
Kudretten de kınalanmış eliniz
Eğer tenhalarda bulsam yalınız
Tanrı celalile sarmak muradım
<end>

<start>
Eğer benim ilen gitmek dilersen
Eğlen güzel yaz olsun da gidelim
Bizim iller kıraçlıdır aşılmaz
Yollar çamur kurusun da gidelim
Erisin dağların karı erisin
İniş seli düz ovayı bürüsün
Türkmen ili yaylasına yürüsün
Ak kuzular melesin de gidelim
Irak derler Karaman'ın ilini
Köprüsü yok geçemedim selini
Kervan yaylasını Perçem belini
Lale sümbül bürüsün de gidelim
Üç gün oldu bizim evler göçeli
Beş gün oldu Cihan suyun geçeli
Önü al önlüklü sarı peçeli
Hanım kızlar yürüsün de gidelim
Karac'oğlan der ki buna ne fayda
Merhamet kalmadı yolsulda payda
Bu ayda olmazsa gelecek ayda
On ik'ayın birisinde gidelim
***
Türkünün şu sözlerine de rastlanmıştır
Eğer benim ile gitmek dilersen
Eğlen güzel yaz olsun da gidelim
Bizim iller kıraçlıdır aşılmaz
Yollar çamur kurusun da gidelim
Aşamazsın Karaman'ın ilini
Köprüsü yok geçemezsin selini
Gerdan yaylasının Perçem belini
Lale sümbül bürüsün de gidelim
Sökülsün dağların buzu sökülsün
Öne insin çöl ovaya dökülsün
Erzurum dağının karı çekilsin
Ak koyunlar yürüsün de gidelim
Karac'oğlan der ki buna ne fayda
Hiç rağbet kalmadı yoksula payda
Bu ayda olmazsa gelecek ayda
Onbir ayın birisinde gidelim
<end>

<start>
Ağlayı ağlayı düştüm yollara
Karışayım boz bulanık sellere
Adı sanı duyulmadık illere
Gitmeyince gönül yardan ayrılmaz
Ahım kaldı şu gelinin ahtında
Deremedim güllerini vaktında
Karanlık gecede kolum altında
Yatmayınca gönül yardan ayrılmaz
Gözüm kaldı şu kaplanın postunda
Azrail de can almağın kasdında
Döne döne teneşirin üstünde
Yunmayınca tenim yardan ayrılmaz
Hadini de Karac'oğlan hadini
Aramazlar gurbet ile gideni
Ak göğsün üstünde çakır dikeni
Bitmeyince gönül yardan ayrılmaz
<end>

<start>
Geliyor nazlımın göçü
Tel tel olmuş ipek saçı
Fındık fıstık badem içi
Çerez olmuş memeleri
Nideyim dünyada malı
Boyunca geyinmiş alı
Payas'ın da portakalı
Turunç olmuş memeleri
Cemali gösteren beldir
İhsan eyle beni öldür
Biri rayhan biri güldür
Ne hoş kokar memeleri
Karac'oğlan böyle demiş
Balınan kaymağın yemiş
Biri altın biri gümüş
Ne bahalı memeleri
<end>

<start>
Ak dağın eteği bir yeşil koru
Korudur ha benli dilber korudur
Sevdan yüreğimde yağı eridir
Eridir ha benli dilber eridir
Kır atın üstünde kaldı postumuz
Ikrarından döndü m'ola dostumuz
Yarın kara toprak örter üstümüz
Çürütür ha benli dilber çürütür
Yüksek olur Arap atın kaltağı
Issız kalmaz koç yiğidin yatağı
Varır bir kötüye değer eteği
Geri dur ha benli dilber geri dur
Karac'oğlan der ki gelip geçmedim
Yar elinden zehir bade içmedim
Fırsat elde iken alıp kaçmadım
Beri dur ha benli dilber beri dur
<end>

<start>
Be felek senin elinden
Hem yanarım hem ağlarım
Gece gündüz ağlar gözüm
Başımı döğer ağlarım
Çağırırım gani deyi
Gel ağlatma beni deyi
Kimi görsem seni deyi
Yüzüne bakar ağlarım
Lutfeyle beyim urandır
Gözümün yaşı barandır
Kaygılı gönlüm virandır
Hicrimi çeker ağlarım
Karacaoğlan düştü derde
Gece gündüz yanar narda
Hak kadı olduğu yerde
Kabrimden çıkar ağlarım
<end>

<start>
Ağ elleri sala sala gelen yar
Nasıl geçireyim seni ele ben
Ben bir şahin olsam sen bir balaban
Taksam cırnağımı gitsem çöle ben
Koyunları kuzu ile karışık
Yüze küskün ama kalbi barışık
Siyah perçemi zülfü dolaşık
Yeni düştüm düzen tutmaz tele ben
<end>

<start>
Elâ gözlüm ben bu ilden gidersem
Zülfü perişanım kal melûl melûl
Kerem et aklından çıkarma beni
Ağla göz yaşını sil melûl melûl
Yiğit, ey sevdiğim sen seni gözet
Karayı bağla da beyazı çöz at
Doldur ver bâdeyi, bir dahi uzat
Ayrılık şerbetin ver melûl melûl
Elvan çiçeklerden sokma başına
Kudret kalemini çekme kaşına
Beni unutursan doyma yaşına
Gez benim aşkımla yâr melûl melûl
Karac'oğlan der ki, ölüp ölünce
Ben de güzel sevdim kendi halimce
Varıp gurbet ile vâsıl olunca
Dostlardan haberim al melûl melûl
<end>

<start>
Seherden uğradım ben bir geline
Bal bulaşmış dudağına diline
İkrar verdiceğin kavil yerine
Salını salını gelmen mi gelin
Salını salını gelir bir gelin
Bizim köye uğramaz mı hiç yolun
Güzel olan bilir dostunun halin
İnsaflı kullardan olman mı gelin
Yiğit olan yiğit dağda yaslanır
Deli gönül böyle kalmaz uslanır
Yar koynunda bir çift meme beslenir
Birini yiğide vermen mi gelin
Bülbül öter gonca gülün aşkına
İkrar koysak dayanmıyor beş güne
Seni beni yaradanın aşkına
Sinemi sinene sarman mı gelin
Yürüdükçe ak bilekler sallanır
Söyledikçe şirin diller ballanır
Söylemen yiğide belki gücenir
Muhabbet halinden bilmen mi gelin
Karac'oğlan diyor odana varsak
Eğlenip bir zaman orada kalsak
El'aman deyip de çokca yalvarsak
O zaman bir ikrar vermen mi gelin
<end>

<start>
Seherden uğradım ben bir güzele
Her ne dedim ise yoğ-ınan gider
Uydurmuş yanına kendi menendin
Sandım ki sadrazam tuğ-ınan gider
Yel eser de ışılaşır sırmalar
Siyah zülfü mah yüzünü tırmalar
Zamanede tülek olmuş turnalar
Dizilmiş katara çığ-ınan gider
Murad derler ben murada ermedim
Binip aşk atına meydan almadım
Güzel derler böylesini görmedim
Top zülüf gerdanda bağ-ınan gider
Der ki Karac'oğlan neyledim size
Çifte benler hub yaraşmış mah yüze
Dedim dilber ben de yoldaşım size
Dedi yiğit bizle del'olan gider
<end>

<start>
Seherden uğradım bülbül sesine
Ötüşün bülbülü güle getirir
Yiğit olan kimse saklar sırrını
Kötü kalbindekin dile getirir
Yoldaş olma yolun bilmez yolsuza
Komşu olma sözün bilmez densize
Meyil verme edebsize arsıza
Akıbet ırzına hile getirir
Bir körün gözüne girsem de olmaz
Bir yiğide sırrım versem de olmaz
Bir kötü dilim var irahat durmaz
Kötü dil başıma bela getirir
Karac'oğlan der ki müşkülüm halde
Garip bülbül konar öter mi dalda
Çokça keramet var şu tatlı dilde
Del-olup gideni yola getirir
<end>

<start>
Şu yalan dünyaya geldim geleli
Bir bağ dikip meyve yetiremedim
Alnı perçemli kulağı küpeli
Yarin gölgesinde oturamadım
Bulandı da deli gönül bulandı
Dolandı da dağı taşı dolandı
Bizim sürüye de bir kurt dadandı
Değiştim yurdumu kurtulamadım
Arzular da deli gönül arzular
Ağrıyor kemiğim iliğim sızılar
Ayrılalı ak körpecik kuzular
Anasız yavruyu yatıramadım
Karac'oğlan der ki fenadır fena
Nice bir ateşte yüreğim yana
Derdimin üstüne dert koydum gene
Ağırdır şileğim götüremedim
<end>

<start>
Şu yalan dünyaya geldim geleli
Daha ne gelecek başıma benim
Eğer sevdiceğim benim olmazsa
Bakın şu gözümün yaşına benim
Yüküm kumaştandır satamaz oldum
Garip bülbül gibi ötemez oldum
Kınaman komşular yatamaz oldum
Giriyor sevdiğim düşüme benim
İkrar verdi ikrarını güderim
İkrarsız dilberi ya ben niderim
Başım alıp diyar diyar giderim
Düşerse sevdiğim peşime benim
Karac'oğlan yari gördüm ıraktan
Gözlerim dolmuştur kan ağlamaktan
Korkarım sevdiğim zalım felekten
Bir gün ağu katar aşıma benim
<end>

<start>
Şu yalan dünyaya geldim geleli
Deli gönlümün düzeni bozuldu
Felek tabancasın belden çekince
Avlağım sulağım evim bozuldu
Şu yalan dünyaya ezelden geldim
Uyudum uyandım hep mihnet gördüm
Çınarlara belim verdim oturdum
Çınar çürük imiş kökten bozuldu
Şu dünyanın iki imiş kapısı
Geldi geçti ak günümün hepisi
Mermer sandım kerpiç imiş yapısı
Yağmur yağdı yapıları bozuldu
Karac'oğlan der ki neylesek gerek
Bağları bağlara katsak mı gerek
Herkes göçtü biz de göçsek mi gerek
Der iken asrığım Şam'a çözüldü
<end>

<start>
Kalk dilber gidelim bağ arasına
Şakısın bülbüller gül incinmesin
Eser seher yeli zülfün dağıtır
Gerdana dökülen tel incinmesin
Gözlerin şemistir gün yüzün kamer
Seni seven yiğit zekatın umar
İnce bel üstüne cevahir kemer
Şöyle bir salın da bel incinmesin
Bir eyilik et ki çıkasın başa
Ak gerdana benler ola temaşa
Aşık maşukla sarılıp sarmaşa
Yorgan zahmet çekip kol incinmesin
Karac'oğlan der ki gel görüşelim
Şöyle bir tenhada gel buluşalım
Kaldır nikabını bir öpüşelim
Dudak zahmet çekip dil incinmesin
<end>

<start>
Şu yalan dünyaya gelenler gider
İki kahramanlı yerler kalır mı
Ölenler ölür de borcunu öder
Hele dur bakalım sağlar kalır mı
Annacımdan gelen eli gümüşlü
Kargısının ucu cevahir taşlı
Altı Arap atlı yanı kılıçlı
Hele dur bakalım beyler kalır mı
Alim olanlar şirin sözlü olur
Onlar Hakk'ın divanında nazl'olur
Neticesi vezirlikten azl-olur
Hele dur bakalım tuğlar kalır mı
Karacaoğlan der erven dirildi
Mustafa üstüne bina kuruldu
Subhaneke arşa direk verildi
Hele dur bakalım gökler kalır mı
<end>

<start>
Kaldır nikabını görem yüzünü
Aç başını yaradanı seversen
Siyah zülfün mah yüzünün üstüne
Tel tel eyle yaradanı seversen
Şeker baldır damağında dişinde
Lam elif yazılı siyah kaşında
Gerdanın olayım sakla döşünde
As koynuna yaradanı seversen
Karac'oğlan der ki girme kanıma
Kipriklerin ok atıyor canıma
Bensiz varma sen ellerin yanına
N'olur dilber yaradanı seversen
<end>

<start>
Salını salını gel kız yanıma
Salınıp gelişin benzer hanıma
Sen ne diyon aşkın benim canıma
Del'ediyon öldürmüyon ne fayda
Döşüne vurmuşsun beyaz halıyı
Ahmak buldun söylediyon deliyi
Elin ile doldurduğun doluyu
Dilin ile doldurmuyon ne fayda
Beni görüp yönün öte dönersin
Bülbül gibi daldan dala konarsın
Sen de benden daha beter yanarsın
Utanıyon bildirmiyon ne fayda
Salını salını gel kız bostana
Saçın telin vermem Arabistan'a
Gün cemalin görem yazam destana
Sen kaşını kaldırmıyon ne fayda
Karac'oğlan der ki geyinip kuşan
Del'olurmuş senin sevdana düşen
Şu tombul memenden ver bana nişan
Del'ediyon öldürmüyon ne fayda
<end>

<start>
Sağlıktır cihanın varı
Çok ağladım kıldığım zarı
Dostlar şol sevdiğim yarı
Dün de görmedim bu gün de
Gönül içinde gizli mi
Hublar içinde nazlı mı
Kaşı çatma ala gözlü mü
Dün de görmedim bu gün de
Çözüp zülfünün bendini
Yavıkladım kendözümü
Gül yanaklı efendimi
Dün de görmedim bu gün de
İşidin benim zarımı
Kaçırdım elden yarımı
Cihan içinde varımı
Dün de görmedim bu gün de
Karacaoğlan der kendi
Aşk oduna düştü yandı
Kande idin hey efendi
Dün de görmedim bu gün de
<end>

<start>
Sabahtan vardım da yoluna durdum
Gül yüzünü yere yıktı da geçti
Sen kimin yarisin diye de sordum
Bir cevap vermeden baktı da geçti
Dilber nerde doğmuş nerde illeri
Ermeni mi yoksa Rum mu dilleri
Al yanakta açan gonca gülleri
Bir hoşça gönlüme koştu da geçti
Karac'oğlan der ki örülmüş başı
Daha on beşine girmemiş yaşı
Ok imiş kirpiği yay imiş kaşı
Atarak sinemi yaktı da geçti
<end>

<start>
Sabahtan uğradım turnaya kaza
Güle bülbül konmuş eder avaze
Aman Mevla'm aman kasdetme bize
Bülbülüm gülümden ayırma felek
Ezelden de öğdürmedim kendimi
Ben yaparım sen yıkarsın bendimi
Bana mı sınadın olan harbini
Kime şekva edem elinden felek
Ben şu dünyada konup göçmedim
Dost elinden dolu bade içmedim
Kusurum bilmedim hata işledim
Kusur benim değil dilimden felek
Karac'oğlan der ki Hak'tan bu nazar
Biçildi kefenim kazıldı mezar
Eller yarin almış şad olup gezer
Hemen kara yazın bana mı felek
<end>

<start>
Sabahtan uğradım kıza
Boyu selvi dala benzer
Yanında bir gelin vardı
Al yanağı bala benzer
Gelin hörülerden hörü
Kızsa meleklerden biri
Gelin al çimenli koru
Kız tomurcuk güle benzer
Kız görmemiş daha gerdek
Gelin yeşil başlı ördek
Geziyor elinde bardak
Kız turnada tele benzer
Gelin güler için için
Kız geline bulur suçun
Gelin örselenmiş saçın
Kızın saçı tele benzer
Gelinin lebleri beste
Kız eyledi beni hasta
Gelin şeker şerbet tasta
Kız petekte bala benzer
Gelin dedim aktır yüzün
Hiç menendi yoktur kızın
Karac'oğlan ikinizin
Kapınızda kula benzer
<end>

<start>
Sabahtan uğradım ben bir uşağa
Hayran oldum belindeki kuşağa
Döşeneli kutnu yüzlü döşeğe
Beğenmez yastığı kol ister gönül
Irganayım ala beşik içinde
Görüneyim güzellerin göçünde
Kamalaklı kara ardıç içinde
Kırmızı önlüklü yar ister gönül
Karlı karlı dağlarından aştığım
Soğuk soğuk sularını içtiğim
Elvan elvan düğmelerin çözdüğüm
Şimdi ince bele kol ister gönül
Bir selam gönderdim küçücük dosta
Yalnız yollasın gül deste deste
Kalmışım gurbette olmuşum hasta
Yarin yaylasından kar ister gönül
Karac'oğlan der ki ben de akayım
Akayım da yar bendini yıkayım
Eğil güzel al yanaktan öpeyim
Yanağı gamzeli yar ister gönül
<end>

<start>
Seherden uğradım dostun köyüne
Güzeller başıma derilsin bu gün
Herkes nazlısını alsın yanına
Şeftali pazarı kurulsun bu gün
Avlusunda öter kumrular kazlar
Çalınır ötede çalgılar sazlar
Zülfü top top olmuş gelinler kızlar
Bizim de davamız görülsün bu gün
Ben severim kara kaşın eğmesin
Gönlüm almaz her güzeli sevmesin
Çözüver sevdiğim göğsün düğmesin
Tomurcuk memeler serilsin bu gün
Karac'oğlan der ki geçtim oturdum
Kollarımda bir çift şahin yetirdim
Gittim İstanbul'dan ferman getirdim
Yiğit sevdiğine sarılsın bu gün
<end>

<start>
Seherde uğradım bir adil bana
Dostum sultan olmuş ilin üstüne
Cemalini gördüm oldum divane
Selamına durdum yolun üstüne
Seherde uğradım ben bir gence
Usuldur boyları belleri ince
Döküvermiş mor beliği kolunca
Sarılaydım ince belin üstüne
Bir kulun yok Karacaoğlan kadar
Hüsnünün zekatı borcunu öder
Kız bakışın beni divane eder
Sırmalar geymişsin alın üstüne
<end>

<start>
Gönül arzuluyor Antep ilini
Şol Kemnun Gediği belli görünür
Evvel bahar yaz ayları doğunca
Coşar Balık suyu seli görünür
Kılcan derler şu köylerin sırası
Rasaf söker benim göğsüm yarası
Bakıda'nın çoktur kaşı karası
Eğdirmiş başlığın teli görünür
Bakıda'dan indik kol kola düze
Melek köy gark olmuş güle nergize
Arkık'ta uğradım bir güzel kıza
Terlemiş yanağı ballı görünür
Gediğe varırsak yol olur yarı
Sargın'ın güzeli salınır barı
Bu gün konak yeri Nafak Pınar'ı
Oradan Antep ili görünür
Karac'oğlan der ki Ergene Kuyu
Beş Deli'den akar Haleb'in suyu
Til Başar ilinde şol Ekiz Kuyu
Edepli erkanlı yolu görünür
<end>

<start>
Kadir Mevla'm senden bir dileğim var
Ver bana bir civan gönlüm eğlesin
Ellere vermişsin nedir günahım
Ver bana bir civan gönlüm eğlesin
Karayağız olsun bensiz olmasın
Gayet güzel olsun densiz olmasın
Ol beyaz kolları kansız olmasın
Ver bana bir civan gönlüm eğlesin
Karac'oğlan eydür ederim niyaz
Dilberin sözleri aşıka bin naz
Almadan kırmızı penbeden beyaz
Ver bana bir civan gönlüm eğlesin
<end>

<start>
Bugün ben yarimden ayrı düşeli
Her günüm bir yıla döndü gidiyor
Gene zindan oldu dünya başıma
Sinem ateşlere yandı gidiyor
Hayal hayal oldu şu bizim iller
Dostun bahçesinde açıldı güller
Her seher her seher öter bülbüller
Aşkı bu serime kondu gidiyor
Artık didem yaşı oldu revane
Bir ateş koyudu şimdi cihane
Bir selam iletin bizim gülşene
Halim bir Mevla'ya kaldı gidiyor
Karacaoğlan söyler durmam burada
Gül yüzlüm fikrime düştü bu ilde
Gayet fikre daldım gönlüm ak yarda
Gözlerimden kan yaş aktı gidiyor
<end>

<start>
Ala gözlerini sevdiğim dilber
Bu yiyip içmeğe işlemek gerek
Sevdiği güzel olan neyler uykuyu
Uyanıp cilveye başlamak gerek
Şan alsın dostun bahçası bağı
Derilmiştir gülü geçmiştir çağı
Yusuf almasına dönmüş yanağı
Anı öpmek değil dişlemek gerek
Koç yiğidin koluna şahbaz gelir
Yiğit sevdiğinden nice vazgelir
Bu gün sıcak gider yarın güz gelir
Güzelin koynunda kışlamak gerek
Karac'oğlan eydür sarsam dilberler
Kelp rakipler birbirine girerler
Bundaki güzele niçün kıyarlar
Güzeli balınan beslemek gerek
<end>

<start>
Gene göründü Gündeşli ovası
Hanı sana konan akça melekler
Görsem dedim nazlı yarin boyunu
Göremezsem bu dert beni helekler
Dostum yemenisin belden bürünür
Etekleri yere düşmüş sürünür
Kömür gözler badal badal görünür
İflah etmez bu dert beni helekler
Bir çift suna gördüm gölde gölekte
Altın küpe san veriyor kulakta
O yar benim olsa dünya felekte
Dolansa boynuma ince bilekler
Gölde bir çift kuğu ile kaz gördüm
Gene yenilendi şol eski derdim
Karac'oğlan der ki avlığım yurdum
Issız kaldı av ettiğim salaklar
<end>

<start>
Gene dumanlandı dağların başı
Acep yavrumun da ili kış m'ola
Küçücükten sevdasını çektiğim
O da benim gibi gözü yaş m'ola
Naçar kaldım şu yavruyu öğmeden
Çözemedim ak göğsünü düğmeden
Emsem dudağını kimse duymadan
Erinde gecinde bana eş m'ola
Şu yerlerde benim yavrum bir gezer
Döküp ak gerdana zülfünü dizer
Çıkar yücelerde salınır gezer
Ceyran yavru güzellere baş m'ola
Karacaoğlan der bu böyle olmaz
O yarin ettiği yanına kalmaz
On ik'aydır bize selamı gelmez
Yoksa imansızın bağrı taş m'ola
<end>

<start>
Şeftali isterim mahrum gönderme
İki leblerinden bir gerdanından
Gönül Hak evidir sakın söndürme
İki leblerinden bir yanağından
Her kanda gidersen seni bulurum
Sarrafınım kıymetini bilirim
Sen bir bezirgansın bac'ın alırım
İki leblerinden bir yanağından
Aklım aldın gözlerini süzeli
Benzime düşmüştür ayva gazeli
Sana derim behey adem güzeli
İki leblerinden bir yanağından
Karac'oğlan eydür yarim gelirse
Deli gönül istediğin bulursa
Danışlarım icazetin olursa
İki leblerinden bir yanağından
<end>

<start>
Üstünde yortduk eşdük
Sarpdur Alaman dağları
Bihamdillah hele göçdük
Sarpdur Alaman dağları
Yollarında bataklar çok
Eğri büğrü sokaklar çok
Issuz kalmış yataklar çok
Sarpdur Alaman dağları
Varat'ın kanda bağları
Sayru kaldı çok sağları
Bulındamı yarağları
Sarpdur Alaman dağları
Duman bürdü yolumuz
Şaştı aklimuz bilimüz
Susuz kurudu dilimüz
Sarpdur Alaman dağları
Sultan Süleyman Hanımız
Gaziler çevre yanumuz
Bu sözde yok yalanımuz
Sarpdur Alaman Dağları
Hazret paşa önce yorur
Kul ve beğler yolca durur
Husrev Paşa erce korur
Saptur Alaman dağları
Yürek doymaz havasına
Şükür indük ovasına
Varduk hem yaylasına
Sarpdur Alaman dağları
Çok durur taze meyvesi
Lezetli kızıl alması
Sararmış olmuş Ayvası
Sarptur Alaman dağları
Hisarları koyup gitdük
Atrafını viran itdük
Oğlın kızın esir itdük
Sarptur Alaman dağları
Aşduk eşdük bellerin
Yidük hem tatlu ballarını
Çok yangulduk yollarını
Sarpdur Alaman dağları
Dünyede şey kalmaz olur 
Sağ olan baş gene gelür
Karacaoğlan gör nice bilür
Sarptur Alaman dağları
<end>

<start>
Sarı çiçek sarvan kurmuş naz ilen
Aşıklar da keman ilen saz ilen
On beşinde yeni yetme kız ilen
Seni yaylamanın zamanı dağlar
Sarı çiçek sarvan kurmuş oturur
Yaz gelince taze otlar bitirir
Bir yel eser rayihasın getirir
Güllerin leylağa karıştı dağlar
Türkmen evleri de çevrilir konar
Güzeller suyundan içer de kanar
Altın küpe kulakta mum gibi yanar
Görüşün efkarım artıyor dağlar
Karac'oğlan der ki çöktüm oturdum
Yaşım on beş idi yüze yetirdim
Kulağı küpeli bir yar yitirdim
Gümanım köşende kalıyor dağlar
<end>

<start>
Bir civan götürdü beni bahçeye
Gördüm o bahçenin dalları sarhoş
Yağmurlar yağar da rüzgarlar eser
Eğilmiş selvinin dalları sarhoş
Gül yarim oturmuş zerbab üstüne
Hiç bakmıyor yarenine dostuna
Yaz gelende çayır çimen üstüne
Yar bade doldurur elleri sarhoş
Yavrum çıkmış yücesine yuvalar
İnmiş düz ovaya şahin kovalar
Değmeyin Suna'ma beyler ağalar
Humar humar bakar gözleri sarhoş
Yavrumun gittiği Bulgar Dağı'dır
Beni işittikçe zülfün dağıdır
Öpülecek kokulacak çağıdır
Yar türkü söylüyor dilleri sarhoş
Karac'oğlan eriştik bahara yaza
Öyle bir yavrum var tazeden taze
Bir elinde bade birinde meze
Nasıl koparayım gülleri sarhoş
<end>

<start>
Ala gözlerini sevdiğim dilber
Yar senin ahdına durmaz mı sandın
Hatırın hoş olsun birin bin olsun
Senden alasını bulmaz mı sandın
Doğru gelenlere doğru varayım
Haldan bilenlere kurban olayım
Sen birin bulmuşsun ben de bulayım
Güzeller güzelin bulmaz mı sandın
Yavrunun yaylası sulaklı otlu
Söyle kömür gözlüm dilleri tatlı
Bir yanı ekinli bir yanı otlu
Şu dünyada murat almaz mı sandın
Yavrunun gözleri benzer şahana
İsmi cismi gelmemiştir cihana
Uykusun gözüne etmiş bahana
Tek yatana sabah olmaz mı sandın
Karac'oğlan der ki böyle olmasın
Arada engeller murat almasın
Sana senden olmuş benden olmasın
Herkes ettiğini bulmaz mı sandın
<end>

<start>
Sana derim sana hubların şahı
Soyunup koynuna girmedim mi ben
Koynunda açılan domurcuk gülün
Senin iznin ile dermedim mi ben
Sen de bensiz olmazdın bir zaman
Sen de benim derdin kim olmuş yaman
Sözünde durmazsın hey kavli yalan
Sana candan ikrar etmedim mi ben
Bu sadık dostundan ne tez usandın
Her münafıkın sözüne inandın
Karacaoğlan da bilmez mi sandın
Gizli sırlarına ermedim mi ben
<end>

<start>
Sana derim sana Aşık Veli
Bir name göndersem seçebilin mi
Mevla'm seni kulum deyi yaratmış
Boynuna farz olan beşi bilin mi
Aşık Ali'm der sözlerim söküldü
Müslim olan bir dereye döküldü
Kabe-i şerife üç ev yapıldı
Hangisi doludur boşu bilin mi
Aşık Ömer'im der derim vallaha
Dilim ile zikrederim Allah'a
Kabe-i Şerifte ol Beytullah'a
Arş aladan inen taşı bilin mi
Karacaoğlan der bu dünya yalan
Gidenler gelmiyor inandım kalan
Hazret-i Ali'ye car deyi varan
Ayaksız yürüyen başı bilin mi
<end>

<start>
Sana derim hey Osman Paşa
Düşmanlara karşı duran mert olur
Şahin kocasa da vermez avını
Ta ezelden kurt eniği kurt olur
Altı Arab atlı hem mavi donlu
Serdarlar serdarı tepesi tuğlu
Şah Beyazıt ile ölçer boyunu
Bu da bir gün kendisine dert olur
Çıkayım da sarayıma köşküme
Can dayanmaz anberine miskine
Bineydim de kır atımın üstüne
Göstereyim sana döğüş nic'olur
Karac'oğlan der ki görünen dağlar
Koç yiğit koğasın görenler ağlar
Öldüğüme kaygı etmem ağalar
İman ile gidem şehit merd'olur
<end>

<start>
Behey ala gözlü dilber
Sana bir ben gerek bir ben
Aşıkın aklın almağa
Sana bir ben gerek bir ben
Sakın her hünkarım sakın
Var başına teller takın
Şok ak gerdana yakın
Sana bir ben gerek bir ben
Sen ne gezersin bu yerde
Seni uğratırlar derde
Zülfün bölündüğü yerde
Sana bir ben gerek bir ben
Ben hocamdan okurum da
Bülbül gibi şakırım da
Şu yanağın çukurunda
Sana bir ben gerek bir ben
Karacaoğlan çaresi ne
Melhem arar yaresine
İki kaşın arasına
Sana bir ben gerek bir ben
<end>

<start>
Sallanı sallanı girdim köyüne
Güzeller başıma derilsin deyi
Herkes sevdiğini almış yanına
Şeftali pazarı kurulsun deyi
Odanda çalınır alışkın sazlar
Kız seni görünce yüreğim sızlar
Başına toplanmış gelinler kızlar
Şu bizim davamız görülsün deyi
Ala gözler ile kaşın eğmesin
Gönlüm çekmez her güzeli sevmesin
Sıkça dikmiş kız döşünün düğmesin
Sıkmış memelerim gerilsin deyi
Karac'oğlan der ki çöktüm oturdum
Sağ yanımda yavru bazlar götürdüm
Gidip İstanbul'dan ferman getirdim
Herkesin sevdiği verilsin deyi
<end>

<start>
Salınıp seyran yerine
Çıkan dilber kiminsin sen
Siyah zülfün mah yüzüne
Döken dilber kiminsin sen
Gel gidelim gülüstana
Bakalım bağa bostana
Bize mestane mestane
Bakan dilber kiminsin sen
Baktım gözün kaşına
Benzettim hüma kuşuna
Bizi hicran ataşına
Yakan dilber kiminsin sen
Senin mehdin eder diller
Payine yüz sürer kullar
Yanağın üstüne güller
Sokan dilber kiminsin sen
Karac'oğlan der varalım
Önünde divan duralım
İzin verirse soralım
Civan dilber kiminsin sen
<end>

<start>
(Aşık) 
Salını salını giden be güzel
Sana arzedeyim hallerimizi
Eğer güzel benim sözüm tutarsan
Geri döndürelim yollarımızı
(Kız) 
Oğlan sen kendini ileri atma
Gizle sırlarını yadlara satma
Bilip bilmediğin her yere gitme
Yabancı deremez güllerimizi
(Aşık) 
Salını salını geri gelirsin
Aklımı başımdan alıp durursun
Kahraman yiğide hayran olursun
Bir kere göreyim illerimizi
(Kız) 
Oğlan sen de m'oldun yüze gülücü
Senin sözün ciğerimi delici
Ben gök ördek olam sen bir alıcı
Dokunsan alaman tellerimizi
Karacaoğlan der ki kendimiz nerde
Ahu zarım kaldı şöyle bir kızda
Aşıklar söylüyor söz ağzımızda
Yaradan söyletir dillerimizi
<end>

<start>
Kadir Mevla'm seni öğmüş yaratmış
Kemalini bulmuş o gül memeler
Bürüncek göğnek altında kar gibi
Kimden kime kısmet o gül memeler
Tunus fes altında kekil eğmesi
Kudretten çekilmiş gözün sürmesi
Zalım sıkça dikmiş göğsün düğmesi
Ne yaman sıklette o gül memeler
Her sabah her sabah gelir geçersin
Yar elinden dolu bade içersin
bir tenhede de elime geçersin
Gör neler çeker o gül memeler
Karac'oğlan der ki uğratma derde
Siyah zülüfün ala göze perde
Eğer ıras gidersen bir tenhede
Gör neler çeker o gül memeler
<end>

<start>
Kadir Mevlam seni öğmüş yaratmış
Çiçekler içinde birdir menevşe
Bitersin güllerin harı içinde
Korkarım yüzüne batar menevşe
Yaz gelir de heveslenir bitersin
Güz gelince başını alır gidersin
Yavru niçin boynun eğri tutarsın
Senin derdin benden beter menevşe
Senin meskenindir kayaların sengi
Kokusu menevşe güldür irengi
Aradım dünyayı bulunmaz dengi
Güzel yatağında biter menevşe
Bakmaz mısın Karac'oğlan haline
Giarp bülbül konmuş gülün dalına
Kadrin bilmeyenler alır eline
Onun için eğri biter menevşe
<end>

<start>
Kadir Mevla'm senden ziynet umarım
Yeğindir dalgamı cuş eyle beni
Çok mal vermesen de murad alırım
Bir gök kır atınan baş eyle beni
Su akmayan yerden suyun yürüsün
Başına bin yiğit birden derilsin
Herkesliye sevdiceği verilsin
Bir kaşı karaya eş eyle beni
Kapımızda boz sürüler sağılsa
Tatarlarım kol kol olsa dağılsa
Yedi yerden davlumbazın döğülse
Yörük yumuşluynan baş eyle beni
Karac'oğlan der ki darda kalmayın
Azdırıp yolumu karda kalmayım
Yitirip namusu arda kalmayım
Sazınan sözünen boş eyle beni
<end>

<start>
Kadir Mevla'm senden bir dileğim var
Muhannes kuluna muhtaç eyleme
Cennet-i alayı nasip et bana
Sırat köprüsünden yolun bağlama
Kapımıza kara deve çökünce
Fırtınası şol alemi yıkınca
Cehenneme kul seçilip çıkınca
Kadir Mevla'm o kullardan eyleme
Kadir Mevla'm ataş atma özüme
Dünya malı görünmüyor gözüme
Kadir Mevla'm sen bak benim yüzüme
Cehennemin ataşıyla dağlama
Karac'oğlan hata çıkmaz dilimden
Kocadım da hayır gelmez elimden
Kadir Mevla'm asla geçmez kulundan
Deli gönül ah çekip de ağlama
<end>

<start>
Kadir Mevlam budur senden dileğim
Şöyle bir güzel ver gönlüm eğleyim
Ellere verirken benim ne suçum
Birin de bana ver gönlüm eğleyim
Güvercin topuklu hem ince belli
Gerdanı bir karış püskürme benli
Hemen Köroğlu'nun Ayvaz'ı dengi
Bana bir suna ver gönlüm eğleyim
Güvercin duruşlu keklik sekişli
Kıl ördek boyunlu ceyran bakışlı
Tavus kuşu gibi göğsü nakışlı
Şöyle bir güzel ver gönlüm eğleyim
Karac'oğlan der ki yüzü bembeyaz
Durayım divana edeyim niyaz
Almadan kırmızı elmastan beyaz
Şöyle bir güzel ver gönlüm eğleyim
<end>

<start>
Kadir Mevlam budur senden dileğim
Kondur beni mor sünbüllü koruya
Alırsan da ikimizi birden al
Koyma beni nazlı yardan geriye
İkimiz de okuyalım yazalım
Yükümüzü tenhalara çezelim
Bu yıllık da melül mahzun gezelim
Ara yerde engeller de farıya
Arab atı olan iştahlı biner
Aşireti olan yaylağa konar
Aşnası olan da yolları döner
Belki sevdiceğim döner geriye
Fanisin de Karac'oğlan fanisin
Ne huri ne melek belki perisin
Elvan elvan güllü yeşil korusun
Dilerim Allah'tan bahçen kuruya
<end>

<start>
Kadir Mevlam bir dileğim var sana
Kaldır dalgaların sel ver sen bana
Yüz elli keselik malım olsa da
Gönül eğleyecek yar ver sen bana
Sürülerle ergeçlerim yayılsa
Dokuz yerde davullarım döğülse
Kol kol olsa atlılarım dağılsa
Yüz bin atlı ile yol ver sen bana
Beş yüz atım olsa lahuri şallı
Gümüşden reşmeli kadıfe çullu
Mevlam bana verse bir dudu dilli
Sarmaya bir ince bel ver sen bana
Karac'oğlan der ki gönlüm çilede
Yüzbin topun varsa eğer kalede
Yarın mahşer günü Cennet alada
El atıp tutmaya dal ver sen bana
<end>

<start>
Kada ne ettin de geldin başıma
Çok yiğitler çılbak doğar anadan
Aradım da buldum ben bu belayı
Müstahaktır bu işlerin Yaradan
Kara günde doğurmuş beni anam
Kan ile yuğrulmuş temelim binam
Safasız ataşa ben nice yanam
Ayıkmıyor sefil başım beladan
Uluların sözlerini tutmadım
Divane gönlümü hiç terk etmedim
(Bu kısımdaki kelimeler verilmiyor) 
Felek beni alakoydu sıladan
Karac'oğlan der ki vay noldu bize
Yandı ciğerciğim dert oldu bize
Ellerin yüzünden çektiğim ceze
Bir ben miyim şu alemi dolanan
<end>

<start>
Koyverdim kuşu da gitti dumana
Ötesin sorarsan ahır zamana
Bilmem akıllı mı bilmem divana
Boğum boğum kınalanmış sürmeli
Ayağına geymiş telli yemeni
Aramızdan kaldıralım gümeni
Aç göğsünü kız göreyim memeni
Boğum boğum kınalanmış sürmeli
Koltuğuna almış bir topça cüzü
Ciğerime battı nazlımın sözü
Cennetten mi çıktın kahpenin kızı
Boğum boğum kınalanmış sürmeli
Karacaoğlan der ne kadar öğdün
Olanca emeğin havaya verdin
Soyundum bir gece koynuna girdim
Boğum boğum kınalanmış sürmeli
<end>

<start>
Boyunu uzatmış selviye dönmüş
Cennet-i alanın gülü bu gelin
Söyledikçe şeker akar dilinden
Korkarım ki sana göz değer gelin
Altına ak geymiş üstüne mavi
Ben seni gördükçe olurum deli
Ne güzel yaratmış Yaradan seni
Korkarım ki sana göz değer gelin
Bakın hele şu salınan geline
Benim olsa vermem dünya malına
Doyup usanmadım tatlı diline
Korkarım ki sana göz değer gelin
Karac'oğlan der ki ahdine bütün
Vermeli malı da almalı satın
Gayetle nazlıdır kendisi hatun
Korkarım ki sana göz değer gelin
<end>

<start>
Kömür gözlüm bir gün sende
Del'olasın bencileyin
Elin işine varmasın
Ar(a)  yerde kal bencileyin
Bakçanda gülün bitmesin
Dalında bülbül ötmesin
Cerrah kapından gitmesin
Yaralı ol bencileyin
Bakçada biten gül olsun
Dalda öten bülbül olsun
Sokaklarda sel sel olsun
Gözün yaşı bencileyin
Kızın yoluna uğradım
Cebine şeker doğradım
O söyledi ben ağladım
Dertli imiş bencileyin
Karac'oğlan eydür hey can
Saçı sünbül kaşı keman
<end>

<start>
Kömür gözlüm benle gitmek dilersen
Eğlen maral eğlen bile gidelim
Yel vursun erisin dağların karı
Yollar çamur kurusun da gidelim
Irak derler Araban'ın ilini
Köprüsü yok geçemeyiz selini
Menevşe yaylanın Perçem belini
Lale sünbül bürüsün de gidelim
Ötüşür de garip bülbül ötüşür
Kırmızı gül goncasına katışır
Yarın bizim ile bahar yetişir
Körpe kuzu melesin de gidelim
Karac'oğlan der ki geçti ne fayda
Merhamet kalmadı yoksulda bayda
Bu ayda olmazsa gelecek ayda
On'ki ayın birisinde gidelim
<end>

<start>
Kömür gözlüm ben bu yerden gidersem
Gülen oynan yaran ile eş ile
Aralıkta kem haberin duyarsam
Delen bu sinemi kara taş ile
Hey ağalar ben bir hata işledim
Gamı koydum kasavete başladım
Elma diye al yanağı dişledim
İncitmişim dökülesi diş ile
Ememedim leblerinden yarimi
Kim ağlatmış benim nazlı yavrumu
Veremedim has bahçemden narımı
Kan doldurmuş gözlerini yaş ile
Karac'oğlan bu sevdaya doyamam
Ak gerdanda çifte benler sayamam
Can tatlıdır tatlı cana kıyamam 
Meğer ağu yedireler aş ile
<end>

<start>
Kömür Gözlüm (Niçin Böyle) Niçin böyle melil melil gezersin
Şad-ü hurrem olup gül kömür gözlüm
Arzu eder gönlüm gurbet illeri
İşte gidiyorum kal kömür gözlüm
Ben seni severim can-u gönülden
Kalktı kısmetimiz ne gelir elden
Yanağın çevresi tomurcuk gülden
Bezemiş gerdanın hal kömür gözlüm
Vazgelmezem sen ahdında durursan
Yüz verme engeli mahfi görürsen
Varıp bir kötüye meyil verirsen
Dilerim Mevla'dan bul kömür gözlüm
Karac'oğlan söyle sözü utanma
Varıp yad ellerin narına yanma
Gitti gurbet ile yar gelir sanma
Ahd-ü aman edip gel kömür gözlüm
<end>

<start>
Aşık bilir aşıkların suçunu
Cennet sandım kız koynunun içini
Taramış zülfünü dökmüş saçını
Yüzünün üstüne tel kömür gözlüm
Aşık bilir aşıkların alasın
Kömür sandım kaşlarının karasın
Sevdiğim kapına kul mu ararsın
İşte ben kapında kul kömür gözlüm
Yol üstünde biter bir toprak örün
Yar sen yüreğime vurdun bir düğüm
Ağ yarime hasta diyorlar bugün
Hastanın üstünde kal kömür gözlüm
Karac'oğlan tepen duman karaymış
Yardan ayrılalı hayli zamanmış
Göğsünün üstüne misk mi sürünmüş
Yanağın çevresi bal kömür gözlüm
<end>

<start>
Kızlar güzel amma nakış iş ile
Boynun donatırlar tel kumaş ile
Püsküllü boncuklu yüce baş ile
Al yeşil gerdeğe giresi kızlar
Kızlar güzel güzel aslı huriden
Yer yüzünü lale yeşil bürüden
Kasvetli gönlümün gamın eriden
Karanlık kalbimin çırası kızlar
Karac'oğlan gam yükünü götürür
Her kötüyü yad ellere getirir
Kulağı küpeli oğlan yetirir
Babası evine giresi kızlar
<end>

<start>
Yolum düştü sizin ele
Bulağ üste duran kızlar
Kına yakmış kara tele
Zülfü tel tel buran kızlar
Seyrim düştü ala göze
Şeker şerbet şirin söze
Bir maşraba su ver bize
Aşığını yoran kızlar
Seher geldim size sarı
Üzdürme gönlümü bari
Leyli yol etmiş pınarı
Yurdum oldu aran kızlar
Ağlar iken güldürürsüz
Gözyaşımı sildirirsiz
Ahır beni öldürürsüz
Yay okunu kuran kızlar
Mailim yarin kaşına
Olaydım onla aşına
Karacaoğlan başına
Yağdırdınız boran kızlar
<end>

<start>
Kız senin göğsüne süngüm dayarım
Dayarım da gül memenden emerim
Seherde üstüne köprü kurarım
Geçerim Tuna'nın seli isen de
Oğlan senin sözün duyar küserim
Küserim de zülüfüme asarım
Küffar kalesinden yeğdir hisarım
Varmam şimden geri Bey oğl'isen de
Kız ben senin kalelerin yıkarım
Taş toprağın bir araya katarım
Bin yıllık ömrümü sende sınarım
Bozarım bin yıllık koru isen de
Oğlan ne çok düştün benim sılama
Küçücüksün dayanaman belama
Sırrımı vermezem halka aleme
Gel sarılıp yatalım del(i)  isen de
Karac'oğlan der ki bizim beyimiz
Kıcılı boranlı soğuk dağımız
Ökçeni yokladım ökçen yok imiş
Almam şimden geri huri isen de
<end>

<start>
Kız senin elinden düştüm ben yasa
Çekildi bülbüller kalmadı tasa
Dönüp koyamadım altın kafese
Benim yarim öğrenmeden tor gitti
Kırıkhan'dan yüklediler göçünü
Mor sünbülle donattılar saçını
Ala gözlüm ayrı çekmiş göçünü
Bizim elden bir tomurcuk gül gitti
Karacaoğlan der o yiğit karı
Peteği bal eder ustadır arı
Sana derim sana Beyler Çınar'ı
Ne taraftan ince belli yar gitti
<end>

<start>
Kız da der ki ben bir emlek kuzuyum
Anamın babamın iki gözüyüm
Şu dağlarda Mahmut Beyin kızıyım
Yiğit ister koldan kola sarmaya
Oğlan der ki öğünme kız öğünme
O sözlerin geldi girdi beynime
Sıva kollarını dola boynuma
Yiğit meramından can kurtarmaya
Kız der ki ben bir gözü karayım
Yiğidin başına gelen belayım
Tunçtan yapılmış da koca sarayım
Sarraf ister kıymatımı bilmeye
Karac'oğlan der ki geldim kapına
Mayil oldum cemaline yapına
Baban senin ne istiyor tapuna
Para ile geldim satın almaya
<end>

<start>
Kısmet olup ben bu elden gidersem
Dünyalar durdukça kal kara gözlüm
Gurbet elden kem haberim gelende
Başının çaresin bul kara gözlüm
Bağlara kurulmuş bir tuğca düğün
Sinemin üstüne koydun bir düğüm
Kız yarıma hasta diyorlar bugün
Hastayım yanıma gel kara gözlüm
Aşık aşığında bilir suçunu
Cennet sandım kız koynunun içini
Taramış zülfünü dökmüş saçını
Göğsünün üstüne tel kara gözlüm
Aşık aşığında bulur hevesin
Kömür sandım kız kaşların karasın
Yoksa sen kapına kul mu ararsın
İşte ben kapına kul kara gözlüm
Halep'in çevresi gül ile diken
Ayrılıktır benim belimi büken
Sinesin sineme sarayım derken
Ayırdılar bizi bil kara gözlüm
Ey der Karac'oğlan duman var imiş
Yardan ayrılması yaman zor imiş
Ela göz üstünü perçem bürümüş
Yanağın çevresi lal kara gözlüm
<end>

<start>
Kısmet olur ben bu ilden gidersem
Yüce dağlar yol görünür gözüme
Dostum çıkmış evlerinden beriye
Top zülüfler tel görünür gözüme
Sana derim sana şol koca Düldül
Çekildi seyilden yaylaya bülbül
O kızın bahçesi menekşe sünbül
Kız koynunda gül görünür gözüme
Kısmet olup ben oraya varırsam
Nergis verir gül-ü reyhan alırsam
Rast gelip de bir tenhada bulursam
Al yanaklar bal görünür gözüme
Karac'oğlan der halim sorulmaz
Bahanesiz dost köyüne varılmaz
Bin dahi yaşasam çare bulunmaz
Ruh çıkarsa sal görünür gözüme
<end>

<start>
Kime kin ettin de giydin alları
Yakın iken uzak ettin yolları
Çok mihnetle yetirdiğin gülleri
Vardın gittin bir soysuza yoldurdun
Sen seni topla da kuşağın kuşan
Ayrılır mı senin sevdana düşen
Sefa geldin diye sarıp sarmaşan
Niçin benden muhabbeti kaldırdın
Senin gönlün olsa beni arardın
Zülüflerin tel tel eder tarardın
Eğer gene ayrılmaksa muradın
Niçin beni ateşlere yandırdın
Karacaoğlan der ki bakın halime
Değirmenler döner çeşmim seline
Hiç inanmam yarin yalan diline
Bu gönlümü savsalaya bildirdim
<end>

<start>
Bağdad'ı Bağdad'ı canım Bağdad'ı
İbtida binasın kuran kim idi
On'ki İmam dikdi mihrab taşını
Geçip namazını kılan kim idi
Uçurdum kuşumu uçan kuş ile
Ala gözüm doldu kanlı yaş ile
Üç yüz altmış altı hem derviş ile
Bağdad'ın üstüne dönen kim idi
Üç yüz mimar anda yapı yapmağa
Yapup binasını mamur etmeğe
Ol şirin Bağdad'ın seyran etmeğe
Gökden zenbil ile inen kim idi
Karacaoğlan der aşkım farıdı
Yüreğimde yağ kalmadı eridi
Bağdad'ın üstüne üç tuğ yürüdü
Resulun sancağın çeken kim idi
<end>

<start>
Yatar gül harmanı gibi
Canımın dermanı gibi
Her yanında çiçek açmış 
Binboğa Ormanı gibi
Nesine Yar Nesine
Ölürüm ben Sesine
Bir daha vursa idi 
Nefesim nefesine
Canım sese mi geldin
Kadem basa mı geldin
Sağ olsam gelmez idin,
Öldüm yasa mı geldin
Nesine Yar Nesine
Ölürüm ben Sesine
Bir daha vursa idi 
Nefesim nefesine
Saçın Yüzüme perde
Yüreğim düştü derde
Ayak üstü duramam
Seni gördüğüm yerde
Nesine Yar Nesine
Ölürüm ben Sesine
Bir daha vursa idi 
Nefesim nefesine
<end>

<start>
Her sabah her sabah vaaz edersin
Edeb nedir erkan nedir yol nedir
Hocam sen de bir inceden bilirsin
Ateş nedir duman nedir kül nedir
İki kardaş bir gömlekte dururduk
Gömlek durur birim birim yörürdük
Günahımız nedir her dem bilirdik
Abdest nedir namaz nedir din nedir
Cennetin kapısında üç çocuk bekler
İkisi yörür de biri emekler
Gök yüzünde saf saf olmuş melekler
Onların da şeriatı bil nedir
Evveli Adem de sonradır Ali
Kıldan ince kılıçtan keskin islamın yolu
On'ki selvi üç yüz altmış altı dalı
Budağında biten iki gül nedir
Karac'oğlan der de bu bize ardır
Deryanın yüzünde bir balık vardır
Balığın karnında üç kutu vardır
İkisin biz bilirik birisini bil nedir
<end>

<start>
Eğlen hocam eğlen bir sualim var
Edep nedir erkan nedir yol nedir
Benim Karac'oğlan olduğum belli
Dede nedir abdal nedir kul nedir
Yıkılmaz Mevla'nın yaptığı yapı
Hak Muhammed dini taptığım tapı
On iki bahçede kırk sekiz kapı
Eşiğin bekleyen iki kul nedir
Gayet ince derler Sırat'ın yolu
Yarın ana varanın nicolur halı
Üç yüz altmış altı selvinin dalı
Arasında açılan iki gül nedir
İkimiz de bir göğnekte dururuz
Göğnek perde başka başka yürürüz
Biz de anamız evde od ururuz
Ataş nedir tütün nedir kül nedir
<end>

<start>
Nedendir suna boylum nedendir
Şu geceki benim uyumadığım
Çetin derler ayrılığın derdine
Ayrılık derdine doyamadığım
Dostun bahçesine bir hoyrat girmiş
Gülünü toplarken fidanın kırmış
Şunda bir kötünün koynuna girmiş
Şu benim sevmeye kıyamadığım
Kömür gözlüm seni sevdim sakındım
İndim has bahçeye güller sokundum
Bilmiyorum nerelerine dokundum
Belli bir haberin alamadığım
Karac'oğlan der ki yandım ben öldüm
Her deliliği ben kendimde buldum
Dolanıp da kavil yerine geldim
Kavil yerlerinde bulamadığım
<end>

<start>
Ne sarp yerde avladılar yolumu
İman ver hey güzel Allah iman ver
Kasdettiler hubça canım almağa
İman ver hey güzel Allah iman ver
Hüma kuşu gibi yüksek uçucak
Bölük bölük kanatların açıcak
Fırsat bulup yarim ile kaçıcak
Duman ver hey güzel Allah duman ver
Yavru bülbül garip garip ötücek
Gül yerine şimdi sünbül biticek
Yarim ile seher yerde yatıcak
Çemen ver hey güzel Allah çemen ver
Artırayım ahım ile zarımı
Harcedeyim elde olan varımı
Önde sonda vereceksin yarimi
Hemen ver hey güzel Allah hemen ver
Karac'oğlan derler benim adıma
Körpem gelir benim der dem yadıma
Huda'm ver ben dah irem muradıma
Zaman ver hey güzel Allah zaman ver
<end>

<start>
Ne kaçarsın benden güzeller şahı
Var mı seni sever benden ziyade
Durmaz akar zalım ol didem yaşı
Aşık ağlatması kandan ziyade
Her sabah her sabah ne salınırsın
Cevahir pas mı tutar silinirsin
Baktıkça gözüme hoş görünürsün
Yanağın şeftalisi günden ziyade
Sırma gümüşten de aktır yanağın
Senin bu dünyada yoktur akranın
Sineme demirsiz oktur vurduğun
Dahi kar eylemez tenden ziyade
Söyle dilber söyle suçum bileyim
Çok ağlattın gayrı ben de güleyim
<end>

<start>
Ne gelirse garip garip başıma
İlden değil güzellerden bilirim
Anlar girer gecelerde düşüme
Kokuların her güllerden alırım
Dağdan dağa yaylalarda gezdiğim
Kalem alıp destanların yazdığım
Gurbet ilde cevlan edip tezdiğim
Ne ararsam dilberlerde bulurum
Sararıp da dökülmüyor gazelim
Gönül der ki diyar diyar gezelim
Soyum Türkmen Türkmen olsun güzelim
Ölürsem ben o illerde ölürüm
Karac'oğlan gezer pınar başında
Arzum vardır dilberin kaşında
Bunun için gezer gönül peşinde
Hoş kal yarim belki döner gelirim
<end>

<start>
Ne dedim ki benden küstün sevdiğim
Sana bir tenhada sözüm var benim
Kumaş yüküm dost köyüne çözüldü
Bir zülfü siyaha nazım var benim
Ağ ellere al kınalar yakılır
Ala göze siyah sürme çekilir
Dost olanlar dost yoluna bakılır
Dosta giden yolda izim var benim
Karac'oğlan der ki konanlar göçmez
Bu ayrılık bizim aramız açmaz
Bir deli gönlüm var güzelden geçmez
Ne güzele doymaz gözüm var benim
<end>

<start>
Nazlı yardan bana bir haber geldi
Eğer doğru ise büktü belimi 
Dediler nazlı yari yad eller aldı
Kadir mevlam nasip eyle ölümü
Bülbüle söyleyin dalına konsun 
Bizi böyle eden Allah'tan bulsun
Sabreyle sevdiğim ilkbahar gelsin 
Terkedeyim vatanımı elimi
Karac'oğlan der ki doğmadan göçtüm 
Yar elinden dolu badeler içtim 
Kötüler zanneder ben yarden geçtim
Ölmeyince çeker miyim elimi
<end>

<start>
Turunç memelerin seyran edeyim
Kerem eyle ak göğsünü açındı
Aç güzel göğsünü bayram edeyim
Siyah zülfün mah yüzüne saçındı
Piyadedir benim yarim piyade
Kendi küçük amma aklı ziyade
Kınalı ellerle konmaz mı bade
Yar doldursa dese bana içindi
Aşkın şarabını içip kandığım
Divan'olup aşk oduna yandığım
Yeter oldu yarim beni emdiğin
Yeter oldu bir kere de kaçındı
Karacaoğlan der ben de şaşmışım
Uçkura varınca hadden aşmışım
Adetim kurusun basa düşmüşüm
Yar uyansa dese bana kaçındı
<end>

<start>
Sunayı da deli gönül sunayı
Ben yoluna terk eyledim sılayı
Armağan gönderdim telli durnayı
İner gider bir gözleri sürmeli
Sabahtan uğradım yarin yurduna
Dayanılmaz firkatine (figanına)  derdine
Yıkılası karlı dağın ardına
Aşar gider bir gözleri sürmeli
Ataş yanmayınca duman mı tüter
Ak gerdan üstünde çimen mi biter
Vakti gelmeyince bülbül mü öter
Öter gider bir gözleri sürmeli
(TRT'de yer almayan kısım) 
Karacaoğlan kapınıza kul gibi
Gönül küsüverse ince kıl gibi
Seherde açılmış gonca gül gibi
Kokar gider bir gözleri sürmeli
<end>

<start>
Bir yiğit sevdiğini aramış bulmuş
Nice yiğitler ki sevdiğinden usanmış
Kırmızı gül gibi yeni tomurmuş
Süt beyaz memeler döşe de uygun
Adana çizmesini giymiş kıçına
Yüz dirhem gallemis yetmez saçına
Yeni doğmuş on üç on dört yaşına
Usuldur boyları yaşa da uygun
Korkuyorum rakibin kastından
Gönül bergüzar umar sevdiğinden dostundan
Bir incecik mum yanar sevdiğimin üstünden
Zülüfler perçemler kaşa da uygun
Karac'oğlan der ki düştük belaya
Güzel seven gider m'ola sılaya
Giyinmiş kuşanmış durmuş halaya
Karışmış kızlara Eşe de uygun
<end>

<start>
Sonunu yokladım sonu yol imiş
Yürü yalan dünya senden usandım
Çok emekler çektim hepsi zay oldu
Cesedin içinde candan usandım
Ağırdır kalkmıyor yükümün tayı
Demirdir çekilmez feleğin yayı
Aradım cihanda nazlı yar deyi
El içinde olan sözden usandım
Karacaoğlan der ki bize ne oldu
Koynumuz köpüklü kan ile doldu
Saatim ay oldu günüm yıl oldu
Gelip geçen kara günden usandım
<end>

<start>
Ulu bezirganım kalkar
Tozlu yollar durulanır
Koç yiğide düşen dilber
Güller ile kurulanır
Sabr eyleyin sabr ile
Zeval gelmez imiş kula
Kötü bir taş atsa göle
Kalkan ördek zarılanır
Öter yavru kuşlar öter
Dert üstüne dertler katar
Gelir bir engel el atar
Biten işler gerilenir
Ağlar Karac'oğlan ağlar
Durmaz gözüm yaşı çağlar
Kar buz tutmuş karşı dağlar
Poyraz eser arılanır
<end>

<start>
Kömür gözlüm ben bu yerden gidersem
Var bana nisbetle gez uğrun uğrun
Rakib değilim ki aranı bozam
Yadlara düğmeni çöz uğrun uğrun
Düğün olup al bayrağın açınca
Usul boya yeşil kemha biçince
Yar salınıp kız karşına geçince
O zaman bildim ki söz uğrun uğrun
Düğün olur Arap atı yetişir
Bayram olur kanlı kinli barışır
Sevdiceğim yadlar ile konuşur
Konuş yadlar ile gez uğrun uğrun
Karac'oğlan der ki yalandır yalan
Aldatıp yarimi elimden alan
Göz yaşın mürekkep kirpiğin kalem
Ayrılık namesin yaz uğrun uğrun
<end>

<start>
Üç güzel oğlu der şöyle bir yiğit
Söylediği sözü yola getirir
Yiğit olan sırrın kimseye demez
Kötü kalbindekin dile getirir
Yalnız git yoldaş olma yüzsüze
Selam verme erkansıza yolsuza
Komşu olma namussuza arsıza
Akıbet üstüne hile getirir
Dilberin koynuna girsem görmese
Bir dilbere öğüt versem almasa
Bir yiğit kendi mıktarın bilmese
Akıbet başına bela getirir
Karac'oğlan der ki her sözüm haktır
Yiğit olmayanın yalanı çoktur
Cehennem yerinde hiç ataş yoktur
Herkes ataşını bile götürür
<end>

<start>
Sana derim sana ey Acem Şahı
Üstüne Mağrip'ten asker geliyor
Tahtını yıkıp da mülkün almağa
Sultan Murad kalkmış kendi geliyor
Otuz bindir hanı meydan diyenler
Seksen bin de sarı postal geyenler
Doksan bini dahi serden geçenler
Sultan Murad kalkmış kendi geliyor
Sultan Murad uluların ulusu
Hacı Bektaş velilerin velisi
Altmış bin de Urumeli delisi
Sultan Murad kalkmış kendi geliyor
Genç Ali Paşa da bir ünlü vezir
Yetmiş bin mızraklı yanında hazır
Hakk'tan imdat oldu yetişti Hızır
Sultan Murad kalkmış kendi geliyor
Karac'oğlan der ki cenge doyulmaz
Can tatlıdır tatlı cana kıyılmaz
Ordusu yıldızdan çoktur sayılmaz
Sultan Murad kalkmış kendi geliyor
<end>

<start>
Sular akar ağ ırmaktan
İlik akar on parmaktan
Öldüm yare yalvarmaktan
Kurtar canım al Allahım
Keskin idim bıçak gibi
Salınırdım koçak gibi
Vaktı geçmiş çiçek gibi
Sarardım soldum Allahım
Kasaplarda olur satır
Ara yerden kalkmış hatır
Yarimi buraya getir
Ya beni oraya sal Allahım
Çağır Karac'oğlan çağır
Taş düştüğü yerde ağır
Kişi sevdiğinden soğur
Kurtar canım al Allahım
<end>

<start>
Baktım kızın gül aynına
İnciler takmış boynuna
Zemheride gir koynuna
Kızın koynu yaz veriyor
Aslın sordum pek yıradın
Sandım cennetteki kadın
Şu yalan dünyanın tadın
Ala gözlü kız veriyor
Karac'oğlan görür ise
Yar salınıp gelir ise
İller elli verir ise
Gönlüm ona yüz veriyor
<end>

<start>
Kadir Mevla'm budur senden dileğim
Ver bana bir güzel gönlüm eğleyim
İllere vermişsin nedir günahım
Ver bana bir güzel gönlüm eğleyim
Gerdanı bir karış bensiz olmasın
Gayet güzel olsun densiz olmasın
Uzun boylu olsun cansız olmasın
Ver bana bir güzel gönlüm eğleyim
Tavus kuşu gibi göğsü nakışlı
Güvercin duruşlu keklik ötüşlü
Üsküfün aldırmış şahin bakışlı
Ver bana bir güzel gönlüm eğleyim
Karac'oğlan der ki kılalım namaz
Hakk'a eyleyelim daima niyaz
Altından kırmızı pamuktan beyaz
Ver bana bir güzel gönlüm eğleyim
<end>

<start>
Kömür gözlüm hasta olmuş
Bir muskacık yaz ver bana
Siyah zülfü ak gerdana
Tel tel et de diz ver bana
Kaşların neden eğmişsin
Kız sana nazar değmesin
Ak göğsün çapraz düğmesin
İznin ile çöz ver bana
Elinde durur bohçası
Alnında siyah peçesi
Dostum koynun gül bahçesi
Ziyan etmem gezdir bana
Karac'oğlan der ki sözler
Ak gerdanda benli yüzler
Dost ettiğin türlü nazlar
Bu gün için azdır bana
<end>

<start>
Vara vara vardım ol kara taşa
Hasret ettin beni kavım kardaşa
Sebep ne gözden akan kanlı yaşa
Bir ayrılık bir yoksulluk bir ölüm
Nice sultanları tahttan indirdi
Nicesinin gül benzini soldurdu
Nicelerin gelmez yola gönderdi
Bir ayrılık bir yoksulluk bir ölüm
Karac'oğlan der kondum göçülmez
Acıdır ecel şerbeti içilmez
Üç derdim var birbirinden seçilmez
Bir ayrılık bir yoksulluk bir ölüm
<end>

<start>
Vara vara vardık bir kara taşa
Yazılanlar gelir sağolan başa(aman efendim) 
Bizi hasret koyar kavim kardaşa
Bir ayrılık bir yoksulluk bir ölüm(aman efendim)
Nice sultanları tahtan indirir
Nicesinin gül benzini soldurur(aman efendim) 
Niceleri dönmez yola gönderir
Bir ayrılık bir yoksulluk bir ölüm(aman efendim)
Karacaoğlan derki kondum göçülmez
Acıdır ecel şerbeti içilmez
Üç derdim var birbirinden seçilmez
Bir ayrılık bir yoksulluk bir ölüm(aman efendim)
<end>

<start>
Çıktım yücesine seyran eyledim
Bir acayip seyranı var bu çölün
Daim al üstüne geyer dibarlar
Samur kürklü beyleri var bu çölün
Kıbleye bakar pınarının akışı
Bülbüle hoş gelir gülün kokusu
Mısr'ın haznesini değer bakışı
Gözü kara cerani var bu çölün
Bülbülün figanı şol gonca güle
Gülün engeli de yanında bile
Yaz gelip de karışacak il ile
Eğri başlı güzeli var bu çölün
Karac'oğlan der de her dem öğünen
Güzel sevmedim kendi soyunan
Evliyanın hırkasını geyinen
Veysel-Kara bekçisi var bu çölün
<end>

<start>
Bülbül aşık olmuş şol gonca güle
O gülün yanında engeli bile
Sabahtan karışmış ili ile ile
Eğri başlı güzeli var bu çölün
Kıbleyedir çeşmesinin akışı
Bülbüle hoş varır gülün kokuşu
Mısır hazinesi değer bakışı
Top zülüflü güzeli var bu çölün
Karac'oğlan okur elifbeyinen
Dosta yaramadım ben bu huyunan
Evliyanın hırkasını geyinen
Hacı yollu güzeli var bu çölün
<end>

<start>
Kalktı deli gönül sefer eyledi
Nasıl kıyam gidem bunda yavru var
Önümüzde yıkılası dağlar var
Ensemizde yaşın yaşın ağlar var
Sabahtan dostun da bağına vardım
Dostumun tomurcuk güllerin derdim
Kapının ardında kınalı el gördüm
Uğrun uğrun kekillerin salar var
Bir mektup yolladım benli Hörü'ye
El alem içinde girdi sürüye
Kolumdan tuttu aldı içeriye
Dilim söyler amma kalbimde neler var
Alçacık dağları engin sanırdım
Büyüğü küçüğü dengin sanırdım
Ben kendimi elden yangın sanırdım
Dahi benden beter yangın neler var
Yüce dağ başında yanar bir ışık
Aşık olan aşık bekler bir eşik
Bir buğday benizlim zülfü dolaşık
Gitme ağam deyü yolum bağlar var
<end>

<start>
İzin ver hey ağam ben de gideyim
Ah çekip de arkam sıra ağlar var
Bakarım bakarım sılam görünmez
Aramızda yıkılası dağlar var
Coşkun sular gibi akıp durulma
Kuru gazel gibi esip savrulma
Nerde güzel görsen ona çevrilme
Bizim ilde cana kıyar beğler var
Karşıdan karşıya yanar bir ışık
Bunu söyleyenin dilleri aşık
Bir buğday benizli zülfü dolaşık
Gitme diye beni yolda eğler var
Karac'oğlan der ki kendim öğeyim
Taşlar alıp kara bağrım döğeyim
Güzel sevme derler nasıl sevmeyim
Kaşlar arasında çifte benler var
<end>

<start>
Hey ağalar izin verin gideyim
Arkan sıra ah çekip de ağlar var
Bir muradım nazlı yare kavuşmak
Ara yerde yıkılası dağlar var
Kuru gazel gibi göğe savrulma
Acı poyraz gibi esip yorulma
Nerde güzel görsen gönül çevrilme
Bizim ilde cana kıyan beğler var
Yeni geldi Arap atın sökünü
Seyir eyle sağa sola bükeni
Helal edin tuz ekmeğin hakkını
Varamıyom beni burda eğler var
Karacaoğlan der kendim öğmeyim
Kara taşlar alıp sinem döğmeyim
Güzel sevme derler nasıl sevmeyim
Çatık kaşın arasında benler var
<end>

<start>
Şu bizim illerin Alca pınarı
Eğildi suyundan içti bir gelin
Elini yüzünü yudu oturdu
Aradan perdeyi açtı bir gelin
Allıdır şalvarının tor yolları
Gayet ince düşmüş güzel belleri
Halka halka olmuş zülfün telleri
Tel tel ak edip yüzüne kor gelin
O geline dedim güzeller ağı
Senin için dolandım karlı dağı
Alayım da sana altın saç bağı
Topla topla ince bele sar gelin
Karac'oğlan öğer gene de öğer
Altın saç bağları topuğa değer
Ay ile besdetmiş gün ile doğar
Cennet-i alanın nuru bir gelin
<end>

<start>
Şu benim mekanım şu benim yolum
Aradım yuvayı Bursa'da buldum
Güzeller çok imiş eğlendim kaldım
Kokar menevşesi gülü Bursa'nın
Hak'tan mı olur bu yerlerin yapısı
Evliya mekanı murat kapısı
Aldı beni güzellerin kokusu
Kokar menevşesi gülü Bursa'nın
Hak nazar eylesin Pınarbaşı'na
Cevahir yağar toprağına taşına
Ulu camilerde kandil başına
Altın fener yanar mumu Bursa'nın
Karacaoğlan der ki insem bağına
Arkamı da verdim Keşiş Dağı'na
Yüzümü sürdüm ak gerdanın ağına
Kokar menevşesi gülü Bursa'nın
<end>

<start>
Şöyle bir güzele meyil bağladım
Alıp avlanamadım kol kenarında
Siyah ebruların tel tel eylemiş
Altın kemer oynar bel kenarında
Gel güzel gel sen de salınıp gezme
Duran yiğitlerin bağrını ezme
Bal dudak üstünde altın hırızma
İnci dişler oynar dil kenarında
Al valayla bağlamışlar başını
Hilal sandım kirpiğini kaşını
Uzatmış boynunu arar eşini
Gövel ördek gibi göl kenarında
Alnına bağlamış sırmalı peçe
Çok güzeller sevdim emeğim hiçe
Belki güzellerin kervanı geçe
Daima beklerim yol kenarında
Karac'oğlan der ki ne gelir elden
Can çıkmayınca huy çıkmazmış tenden
Yüzseler derimi vazgeçmem senden
Kara kellem döner kan kenarında
<end>

<start>
Sormayın ağalar garibin halinden
Ah ettikçe dolar gözü yaş ilen
Neylemeli yalan dünya malını
Yemeyince ahbap ile eş ilen
Seherde ağlayıp kuşlukta gülen
Aşkın zincirine bağlanıp kalan
Hemi yardan ayrılıp hemi sıladan
Geçmez mi sandın yaz ayları kış ilen
Irmak kenarında devrildi salın
Ben bu zulmetteyken ay oldu bedir
Örüyor bülbüller hikmeti nedir
Ağzında parlıyor inci diş ilen
Bir bölük turna suya döküldü
Karşısına yavru şahin dikildi
Güzelim kervanı şarka çekildi
Katarlandı tülü maya baş ilen
Karac'oğlan der ki taan etse deli
Her vakit böyledir dünyanın hali
Eğer tutulsa aşıkların dili
Selam eder sevdiğine kaş ilen
<end>

<start>
Şimdicek bir sevda düştü serime
Biter gülü anın bahar kelli
Göz göz oldu sinemdeki yaralar
Sinem delik delik bahar kelli
Durmaz deli gönül gamını atar
Eski dert üstüne çok dertler katar
Cümle kuş birikmiş dil verip öter
Kuşları ciğer deler bahar kelli
Telli turnam indi döküldü göle
Yüzü bürümüş al yeşilli vala
Yaprağı karışmış kırmızı güle
Misk-ü anber tüter bahar kelli
Der ki Karac'oğlan her gün ağlarım
Eski dert üstüne dertler bağlarım
Başı al laleli yüce dağlarım
Çıkıp edemedim seyr bahar kelli
<end>

<start>
Hasta düştüm hey ağalar
Halim bilmez dağlar şimdi
Düşman gibi dost karşımda
Zülüflerin bağlar şimdi
Etmedim ahd-ü amanı
Geçti mihnetin zamanı
Yitirdim kaşı kemanı
Gözüm yaşı çağlar şimdi
Del'oldum kanman sözüme
Dost hançer vurdu özüme
O yar bakmıyor yüzüme
Yas çekecek çağlar şimdi
Balaban uçurdum gölden
Tor şahin kaçırdım koldan
Yazık fırsat gitti elden
Mecnun oldum beyler şimdi
Firkat odu yaktı canım
Feryatla geçer zamanım
Yaralandım akar kanım
Karac'oğlan ağlar şimdi
<end>

<start>
Bakın dostlar felek beni neyledi
Büktü belim kaddim kemend eyledi
Hasta iken dilim bunu söyledi
Yol ver ecel ben sılama varayım
Duman çöktü göremedim yolumu
Kim soldurdu benim gonca gülümü
Ne güç olur bu gurbetin ölümü
Yol ver ecel ben sılama varayım
Girem bülbül girem yarin bağına
Çift hamaylı takmış iki yanına
Doyamadım bu gençliğin çağına
Yol ver ecel ben sılama varayım
Şu dünyada Hakk'a yarar yok işim
Ecel yasdığına komuşum başım
Hanı benim eşim dostum kardaşım
Yol ver ecel ben sılama varayım
Kuraş Yaylası Uzundur deresin
Sılada genç kuzum biz de göresin
Karacaoğlan der murat veresin
Yol ver ecel ben sılama varayım
<end>

<start>
Sıdkla baktım da güzelin genci
Ağzının içinde dişleri inci
Al Yusuf alması Aydın turuncu
Göğsü katar katar düğmeli gelin
Utanma perdeyi kaldır aradan
Kusursuz yaratmış seni Yaradan
Kaşın gözün görünmüyor karadan
Kaşları gözleri sürmeli gelin
Harami olmuş da yola inmişsin
Öldürmüş aşığı kana girmişsin
Geyinmiş kuşanmış güzel olmuşsun
Güzellik kıymatın bilmeli gelin
Der Karac'oğlan da bu size arzdır
Güzeli medhetmek boynuma farzdır
Kara kaş altında sürmeli gözdür
Aşığın bahşişin vermeli gelin
<end>

<start>
Seyyah olup gezdim gurbet elleri
Kar etti bağrıma yeter ayrılık
Söyleyeyim başa gelen halleri
Çok çektim ölümden beter ayrılık
Bu aşkın ateşi sönmüyor serde
Ah çeker ağlarım gezdiğim yerde
Yar burda kalmıştır ben gurbet elde
Beni dağdan dağa atar ayrılık
Gezerim ben daim diyarı gurbet
Aşığın başında gitmiyor bu dert
Dost ile bir saat ettim muhabbet
Sevdiğim gözümde tüter ayrılık
Karac'oğlan der ki vakit gelince
Ötüşür bülbüller hasret gülünce
Ben orda yar burda mahzun kalınca
İster ölüm olsun ister ayrılık
<end>

<start>
Seyyah oldum gezdim gurbet illeri
Kar etti bağrıma yeter ayrılık
Söyleyeyim başa gelen halleri
Çok çektim ölümden beter ayrılık
Şu aşkın ataşı sönmüyor serde
Ah çeker ağlarım gezdiğim yerde
Ben burda kalmışım dost gurbet ilde
Beni ilden ile atar ayrılık
Ben terk eylesem de diyar-ı gurbet
Aşıklar sadıklar kavuşur elbet
Dost ile bir sahat yapsam muhabbet
Sevdiğim gözüme tüter ayrılık
Karac'oğlan der ki terkin verincek
Ötüşür bülbüller gonca gülüncek
Ben burda yar orda böyle kalıncak
İster ölüm olsun ister ayrılık
<end>

<start>
Sevdiğim senin yüzünden
Neler gelecek başıma
Sunam seni çok severim
Her gece giren düşüme
Dostumu eller alacak
Yarimi yadlar saracak
Yakında gelin olacak
Bakın gözümün yaşına
Giderim gayrı göremem
Yüzün görmezsem duramam
Seni yadlara veremem
Ağu katmam ben aşına
Karac'oğlan bu olamaz
Yardan ayrılan gülemez
Elimden kimse alamaz
Eğer düşersen peşime
<end>

<start>
Sevdiğim sendedir mayanın hası
Bağrımı deliyor çanının sesi
Her sabah her seher göçün arkası
Ağaları beyleri arzular gider
Ulam ulam olmuş yatar yazılar
Ceylan kovar gök boncuklu tazılar
Burnu hırızmalı çepkenli kızlar
Hanı yaylam der de arzular gider
Havayı da deli gönül havayı
Alıcı kuş yüksek yapar yuvayı
Türkmen kızı katarlamış mayayı
Hanı yaylam der de arzular gider
Karac'oğlan der ki yürekte derdim
Güzeli medhetmek dilime virdim
Sultan Hanım derler yardan ayrıldım
Yürektedir yaram der sızılar gider
<end>

