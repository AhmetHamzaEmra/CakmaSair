<start>
Ola ki bir gün size
Kamer Hanım derki ihtiyarladım ben
Çocuklarım oldu
Bir başka erkekten
....................
<end>

<start>
Gecenin ortasında KAMER HANIM
Uykulardan uyku beğeniyor
Donmuş arkasını butun düşüncelere
Yatıyor
Haciva....................
<end>

<start>
Telefonlar çalacak
Bu bir korkunun damıtılmasıdır
Ağır adlı bir lunaparkta
Ey kesikbaş çıkar....................
<end>

<start>
Hacivat’ın karisi
incecikten yeldirmeli
Göz kaş oynatmalı....................
<end>

<start>
Duralım efendiler biraz
Koşmayalım öyle delice
Yormayalım kalbimizi
Katmerlendirip gerdanımızı
Oturalım efendiler biraz
İsteyen dik....................
<end>

<start>
Ben Güzin' i düşünürken
Güzin' in de düşündükleri vardı
İnce inceydi parmakları
Minnacık bir yüzü vardı
Güzin' in aklında
Atlar arabalar
Daha ba....................
<end>

<start>
Kimse inanmaz
Benim hafif bir makineliyle öldüğüme 
Veya ayrıldığım....................
<end>

<start>
Bir ileri üç geri
Üç geri bir ileri
Otursan da kalksan da
Aklında bunu tutacaksın
Yasam bazlama süratlidir
Düş....................
<end>

<start>
Benden zarar gelmez
Kovandaki arıya
Yuvasındaki kuşa;
Ben kendi halimde yaşarı....................
<end>

<start>
Ben yaşın on sekizinde
Delilikler divanelikler ettim
Fındık fıstık yükledim şileplere
Çımacılarla gün kavşağına gittim
Senin bildiğin işler
Benim bildiğim işle....................
<end>

<start>
Gün gelecek Kamer Hanım
Gençliğini düşünecek
Hafifçe daralacak kalbi
Mutfağa doğru gidecek
Yumurtayı çarp....................
<end>

<start>
Ah iç gıcıklayıcıdır sabahları yâlel
Bir nağme uzanır davuldan Sepetçioğluna
İzmirlilerden üç a....................
<end>

<start>
Sen şimdi kocanın evinde oturursun
Ve saçların artık eskisi gibi değil
G....................
<end>

<start>
Koltuğuna gömülür de güzin
Derdi ki ihtiyarlıktır önüm
Beni yalnız bırakacaklar ah
Yakında bütün aşıklarım
Kzım sen bilmezsin
Dillere destandım ben eskiden
Benim gönlümü saran çılgınlıklardı
Erkeklerin gö....................
<end>

<start>
Bir şiiri şiir yapan içerdiği sözcükler kadar dışarıda bıraktığı sözcüklerdir.....................
<end>

<start>
Kilimlerle senin sofalarla var yürüyüşün 
Geldik şimdi bu saçların ki çözdüm ve çözmedim 
Kuşluk yürüyüşün senin gerinmelerle ikindi yürüyüşün 
İnceciksin terliklerle uzunsun ya da gözlerle
Öyle yürüyüşün ki inmiş atlardan y....................
<end>

<start>
valizimi hazırlamama yardım et
kollarından çekiyorlar saatin
kollarımdan çekiyorlar
bekçi elini düdüğüne götürüyor
yardım et
şimdi
şimdi çocukların üzerini açtığı vakitdir
parmak uçlarıma basarak
yandırmadan örtsem onları
uyku,hiçbir göze
çocuk gözüne yakıştığı kadar yakışmaz
uyku
bana da yakışırmı?
valizimi hazırlamama yardım et
kelimeleri sol tarafa koy
söylenmemiş olanları,yürünmemiş yolların yanına
kollarını mavi gömleğimin boynuna
ayrı ayrı koy güneşli günlerle karlı günleri
karıştırma
valizimi hazırlamama yardım et
sağ köşeye biblolarımı koy
tahtadan,camdan,tenekeden biblolarımı
harcamadığım demir paramı,deniz kabuklarımı
yolluk olarak bir elma,bir dilim portakal
bir hırka da koy belki üşürüm yolda
alizimi hazırlamama yardım et
kollarından çekiyorlar nehrin
kollarımdan çekiyorlar
bekçi elini düdüğüne götürüyor
en üste koy şiirlerimi
A.ALİ URAL
<end>

<start>
sandaldır ilgi, yanıltır
sürüklenir koroda dilsiz
yarasalar imrenir körlüğüne
iz bırakmaz okurken parmak uçları
karşıdan arşıya geçmek ne güzel
bir çocuk usulca elini tutar
gösterir gözüyle kavisler çizip
buzlu dallarından yemişler sarkan
tren penceresiyle yarışan ağaçları
saydam sobada yanan üzüm salkımlarının
kışlarla yüzleşen yeşil ferinden
fırlar sarmaşıklar buzları yarıp
karnavalda kaybolur gümüş saatler
eskimo evleri erir aniden
adres defterlerinden uğultular yükselir
isimleri çizilmiş ölülerin matemi
fotoğrafın flaşı ruhunu alır
gürültüyle kırar krizantemi
kucaklayamaz kapı kolları
koluma gir diyemez kapı koları
yalnız körler fark eder
masa temizlenirken ıslak bir bezle
sofradan kalkan açları
ah! Bu nasıl anafor? 
ne çekiyor parmakları
uçlarıyla dokunuyor ağaca, güneşe, taşa
uçlarıyla kazıyor toprakları
ah! bu nasıl fosfor?
yer ver, işte ölüm
ayakta duramıyor, ön sıraya otursun
seç
işte siyahın tonları
<end>

<start>
I
tual yaşlanır, müze sır verir, düşerdi çivi
ellerimi ezdim boyalarla, su kattım
kireç söndü, duvar yandı, sen geldin
kimse çalmasın diye
tavana yaptım resmini
ıslak sıva üstünde sevişti renkler
vals uzadı, fırça şaştı, ben şaştım
kurumadan göl bitseydi kayık
daha yıllarca uzatacaktım
sevindi mabedin soğuk kubbesi
heyecandan terledi, nemlendi sıva
ummadığı bir anda alınca kollarına
Mikelanj’ın diliyle fresk denen tazeyi
güldü tavan ressama elinden aldım diye
ressam kan çanaklarıyla yukarı bakıyordu
ebedîlik adına yeminler yakıp
bir duvara emanet bırakıyordu
II
önce kaşlar döküldü, kızamayacak
süzülürken karlar rengi değişti
iki siyah kayık yerde yatıyor
kaşsız da güzel
sonra kabardı saçlar ufalandı gökyüzü
sırrı yayıldı freskin yere
kapıştılar falcılar büyülü tellerini
saçsız da güzel
burnundan bir parça düştü peşinden
ilâhiler yapıştı değdiği yere
koklayamayacak aldığı ilk çiçeği
aşksız da güzel
yüzün yağıyordu pul pul tavandan
kulaklar, yanaklar, kirpikler, tenin
ağır ağır iniyordu hüzün tavandan
III
resmi hala tanımak mümkün
siyah bir bant çekip gözlerine
yargılamak mümkün
ve ne mümkün anlamak, gözleri düştü
düştü rüzgâr, kubbeler düştü
dalgalar, köpükler, levhalar düştü
göl düştü
bir dudaklar kaldı tavanda
direnirken yüzün en kutsal yeri
senfoni bitti
donakaldı şefin elleri
dudaklar dökülmedi
dudaklar dökülmedi
döküldü
dudaklardan
soluk alıyor ruhumda fresk
tavan cüzzamlıydı ihanet etti
<end>

<start>
bir göl nasıl uyandırılır bilmem
neresine dokunulur
bir taş atsam korkup sıçrar mı
bilmem bir göl nasıl uyandırılır
düş mü görür kâbus mu
acaba saati mi
belki derindir uykusu
balıkları kırılır
bir göl nasıl uyandırılır bilmem
beni karşısında görmek ister mi
rüzgâr eğmişse kaşlarını
kapısı mı vurulur
yorgunsa nasıl kıyılır
bir göl nasıl uyandırılır
(Körün Parmak Uçları’ndan)
<end>

<start>
cinayeti üstüne yıkarlar diye mi cesede yaklaşmıyorsun
çığrışan kuşlar korkuturken ölüyü, korkutmasa da
ne tarakta kalan saçlar, ne yastıkta kalan uykun
karaltın örtse de ağzının köpüğünü
bir anıt gibi dikilsen de uzakta
kaçmasan da yakalanmamak için
biliyorum
seri cinayetler işledin.
okunaksız ölüler bıraktın sahillerde
kargacık burgacık gözler, akbaba tüyleriyle yazılan
birazdan güneş kapıma dayanacak
seni ihbar etmemem için
ayaklarıma değil
yüzüme kapan!
yüzüme kapan ki orda
bir yıldız bile yeterken başını döndürmeye
başedemeyen koca bir gökyüzüyle
bir deniz var sudan korkan.
sudan korkan ve köpüren ağzıyla
öperken öldüren tekneleri
sudan korkan ve ısırırken
bırakan süt beyaz dişlerini
sudan korkan ne derin korkar
nasıl büyür korku/su
tırnaklar ve saçlar gibi ağır
ve dehşetli.
kuduran bir denizi kim anlayabilir
açılıp kapanan bir akordeondan başka
açılıp kapanan bir akordeon
açılıp kapanan bulutlarıyla
bulutlarıyla örten geceleri üstünü
bulutlarıyla silen ağzının köpüğünü
bulutlarıyla mahrum bırakan
bulutlarıyla emdiren göğsünü.
bukalemun bir kara sürüngeni değil mi
suya atıyor gök sıyırıp giysisini
siyahını, grisini, morunu
güneşini her akşam ve her sabah
ne kadar güzel olduğunu
hangi dalga kızıl
hangi dalga siyah
hangi bulut lâ
hangi bulut mi
sığmıyor yatağına her sabah ve her akşam
korkusunu tekmeliyor, üstü açık yatacak
yıldızlarını tekmeliyor gök
ne kadar güzel, ne kadar çıplak! 
sığmıyor, sığmıyor yatağına
batık bir gemi olduğunu düşünüyor gök
balık sürüleri cehennem bordasından
sığmıyor, sığmıyor yatağına
ne yana dönse uğultu
ne yana dönse düşman.
bu nasıl korku; nereye gitse yanında taşıyan delillerini
bu nasıl korku; dudaklarıyla gizleyen dişlerini
bu nasıl korku dudaklarıyla
bu nasıl korku gizleyen dişlerini.
dalgaların içinde binlerce gemici feneri
dalgaların içinde binlerce pusula
dalgaların içinde binlerce kıble
ağır bir dengi çözer gibi
çözer gibi bir kayığı iskelenin ucundan
ağır ağır doğrultuyor köpükten mavzerini.
ateş et fakat vurma
lânetle fakat sarıl
göğü denize yapıştır
enizi göğe kaldır! 
(Kuduz Aşısı’ndan)
<end>

<start>
ne çok vakti var suyun küçük adımlarla yürüyor köprüye
budamaya yürüyor ayaklarını izin veren kim
güneş görmeyen yamaçlarda dumanlı pençesi
ateşle buzun aynı tetiği çektiğini bilirsin
parlayan ne varsa gözeneklerinde arzın
ileri bakmadıkça mat o hain yıldızlanma
kristal direksiyon döndükçe soğuyor şaman
sürünen damlalar kol kola çatlaklarda uğultu
döndükçe köpekleri etrafında çıtırtıya sağır
ölü bir sabahı haber vermeden önce
tabancanın sırtında gerinen horozu vurun
saydam aynasında eriyen yüz aldatmasın değişmedi ısı
halden hale geçtikçe büyürüz değişmeyen kim
beslesen aç kalacaktı ateş çobanlar kaskatı
ateş yaksan da donacaktı her şey
(Gizli Buzlanma’dan)
<end>

<start>
on kuru dal çırpınacak rüzgar kesilse de boşlukta
ezilmiş küçük harfler her taşın altında yorgunluk
bu çiçekler solmuyor kopardın on parmakla halbuki
oyunu başlatana düşer perdeyi çekmek
on kara kış çırpınırken bakmayacaksın ellerine şaşırırsın
on yılkı atı say açlıktan koşan on yılkı atı on parmak değil
biledim kayalara sürterek döküldü kıvılcımlar tırnaklarımdan
öldürmüştür kim kavrarsa on parmakla hançerini
işaret parmağı A üzerine küçük parmak Y üzerine kitaba el basarım
bembeyaz çatılardan dökülen kargalarla doldurdum gömleğimi
on parmağımda on kuş yenilgiyi kabul edenin alnını karışlarım
hızla geçen trende kimin parmağı var on parmağım on rayda kesik
orta parmak E üzerine yüzük parmağı L üzerine çırpınmakla bulunmaz
on tren çıktı raydan on bacadan yükselen dumanla ilan ettim ölülere
bu tıkırtıları yalnız raylardan gelir sanma parmaklarım çatırdıyor
bu toz bulutu tipi değil yıkıldı mana harflerin üzerine
(Gizli Buzlanma’dan)
<end>

<start>
ayaklarını göğe değdirdikçe yeşerecek yer
bir ayakkabı güneş bu sabah doğdu
kim kurduysa sıkı bağlamış iplerini
kim yaşamış böyle tepetaklak
benim kumlarım akrepli kumlar
yaslı kumlar ağaçların köklerini yakan
sen çıldırma ağaç çıldırsın yemiş verdikçe
yaprakların arasında ayakkabılar
daha çok gölge daha çok kök daha çok
sallanmana bak sen neler oluyor kainatta
cengaver değilsin cenk kazanına düştün gökten
okunu kendin çıkar büyüsün yaran
büyüsün ki okula yazdırsınlar çivi yazısıyla
isa acısıyla okula yazdırsınlar
bıçakla çizilmiş bu eğri gülümseme
durdukça yazdırsınlar levhi mahfuza
(Gizli Buzlanma’dan)
<end>

<start>
Pencere sen aç beni
Dumanların bacalarını seyret, duvarların bahçelerini, gölgelerin ağaçlarını
asma taşıyıcılara yükle çok eğrili kabuklar topla denizden
ağlarında yıldızlar çırpına çırpına ölsün
kemerler bağla, perdeler çek ne ağır gökyüzü! 
Katlanmış plaklarda yarısını çalarken şarkının
makaslarla kesilmiş kubbelere sor ağırlık neymiş
göz kapaklarıyla saymak can levhalarını.
Pencere sen aç beni
Bir ormandan ancak bir ev yapabilirim
bir dağdan duvar yalnız.
Her şeyi çizmişler ben siliyorum
Bu sokak çok aydınlık bir lamba yeter
Bu dudakların söyleyeceği yok silinsinler
Dev çanaklarda ziftlenen köpekler çatılardan dökülsün
Mahkûm firar etsin, yemin etsin parmaklıklar üstüne
Ah! Sesleri katranla kesemezler damlar durur damlar yıkılır
damlarda çocuklar kurutulur
kireç ocaklarında kediler.
Değme kurşun kına yakamaz ellerine
gelinlerle aydınlatalım kubbeyi gelin
mimarın silgisi değmeden göğe.
Ben siliyorum çizmişler her şeyi
Buğulu cam taşımıyor planlarımı
Ateş piramitten geçip renklere ayrılıyor
Bütün renkler kırmızı
Bütün mumyalar kundaklanmış, bütün bebekler bin yaşında
Ben pencereyi açamam pencere sen aç beni.
(Kuduz Aşısı’ndan)
<end>

<start>
bu adam ölmüş
nefesi kendi nefesi değil
göğsünün dalgalanması
narin bir kayığı yüzdürdüğünden
nabzı mı, böcek sesleri
siz bir çarşaf getirin hemen
bu adam ölmüş
gözlerinin feri gitmemiş mi, gitmez
eski bir rüyayı görüyor
dudakları mı kıpırdıyor
hayır söylemez
bu adam ölmüş
rengi solmamış mı, beyaza küs
yaşları mı kumsalı yakan
sunî teneffüs
bulduğunuz ilk martıyı kalbine sürün
bu adam ölmüş
götürün!
(Körün Parmak Uçları’ndan)
<end>

<start>
ıslak kanatlarını açarak güneşi bekleyen kara kuşa bak
kırılmış dalgalara karşı dalgakıranda tüneyen sarhoşa bak
kömürden kollarını uzatıp çekiyor bulutun yakasından
tam yırtarken gömleğini bir örümcek iniyor da arkasından
yükleyip sırtına güneşin küllerini uçuruyor
bir örümcek
tüylerinin içinde bir rozet kadar sıcak
bu homurtuyu ancak dik duran bir avcı çıkarabilir
bu belâlı harcı kancalı bir gaga karabilir
şamandıralar kopmuş kim açabilir
kapanan gökten zinciri bırak
kanadından bir tüy koparttı ve onu büyüttü
bir tüy daha koparttı ve sonra bir tüy
deniz yılanlarından sağdı bu sütü
servi köklerinde bir karabatak
aklın sınırında vurulan nöbetçinin soluğu kesilmez derinde
bin yıl sonra verilen nefesin keskin dişlerinde
çırpınan balıkların gözleri hâlâ parlıyor
daldığı yer ölüm çıktığı yer aşk
kara batsaydı gözleri gibi bir kardan adamın
böyle üşümezdi dalgakıranda
eli boş dönen balıkçıların
lânetiyle kararmayarak
(Kuduz Aşısı’ndan)
<end>

<start>
tavan aralarında
yağmurun sesini dinleyen
şemsiyelere
hep yanlış tuşa basıyor, yırtıldı kâğıt
arsız bitkiler gibi duvar diplerinden fışkırıyor hep
hep sargıyı çözüyor, sarmaşıklara kanıp
büyüyorsa da ufukta görünmüyor hep
hep görüyor, görmek mi; yılan deliğine
seslerin girmesi ve grileşmesidir hep
hep susuyor, susmak mı; ezmek dudağı
sesin tonlarca ağırlığı üstünde
hep görüyor, görmek mi; gözün tuzağı
ölüm takılıyor elbisesine
hep yüzülmemiş denizler için kutba gidiyor
tek kefeli terazilerde tartılıyor hep
ateş yakamadığı için çiğ balık yiyor
sesinin külü dökülüyor hep
hep uzatmada yeniliyor, eşiğe takılıyor ayağı
yüzgeçlerini gösteriyor hep köpek balıkları
hacerülesved’i yanında gezdiriyor
ne eli hatırlıyor, ne dudağı hep
hep can kulağıyla dinliyor, dönmedi rüzgâr
çatılardan kuşları savuruyor hep
hep savruluyor kuşlarla avcılar
hep harman, hep kan, hep buğday, hep et
hep yağıyor, yağmalıyor, yağma yok diyor hep
hep sarıyor, sarmalıyor, sarma yok diyor hep
hep yağıyor, tıpırtılar damın göğsünde
asla açılmayacak kapıyı vurup duruyor hep
hep yağıyor, yağmak mı; tavan aralarında
sesin ahengiyle kuduruyor hep
açılıp kapanan şemsiyeler soluk soluğa
(Kuduz Aşısı’ndan)
<end>

<start>
Hasırla kaplanmış yeryüzünde çıplak ayaklarıyla yürüyor. Üzerinde yürüdüğü zemin tuhaf bir güven duygusu uyandırıyor onda. Hasır bitse sanki ayağı boşluğa basacak. Çocuk gözlerinin marifetiyle çekip uzatarak şehrin en ücra mahallelerine kadar her yerini hasırla örttüğü İstanbul'da minik ayaklarıyla durmaksızın koşmak istiyor babası selam verene kadar. Babası selam verdiğinde marangoz cetveli gibi camiye doğru hızla geri çekilen hasır çok geçmeden ayaklarıyla ayakkabılarını yeniden bir araya getirip onu Fatih Camii'nin avlusundan mahallesine uğurluyor. Mahalle; ağaçlarına tırmanılan, sokaklarından at arabalarının geçtiği, kahvelerinde nargile içilen, evlerinin camlarından biberden kolyeler sarkan, satıcıların seslerine çocuk seslerinin karıştığı, mevsimine göre çamurla tozun yer değiştirdiği, selamın bakırdan dudakları, gözleri ve elleri, ateşiyle parlatıp gümüşe çevirdiği yer. Çocuğun elinden tutan adam Fatih müderrislerinden Mehmet Tahir Efendi, sofrayı kurmak için babayla oğlun Cuma namazından dönmesini bekleyen, Emine Şerife Hanım, çocuğa gelince Akif'ten başkası değil.Akif'ten başkası değil dört yaşında mektebe başlayıp altmış üç yaşına kadar okuyan. Dört dil edinip dört elle sarılan ilme. Dört kitaptan Kuran'ı ezberleyen. Şiiri sevip dört dönen etrafında. Akif'ten başkası değil, Leyla ve Mecnun'dan mecnunu sıyırıp giyen üstüne. Ve bu elbiseyi hiç çıkartmadan yürüyen gazete sütunlarına, mecmua sayfalarına.
Yanan evi zaruret kollarıyla onu mülkiyeden çekip, fen ve tabiatın kollarına atmasa Baytar Mektebinde olmayacaktı. Ne tuhaf, “Şu sessiz kubbenin altında insandan eser yokmuş” mısrasını daha yazmamıştı. Yazgısı eli ekmek tutup evlenmekti İsmet Hanım'la. Baytar olup dolaşmaktı, Rumeli'de, Anadolu'da, Arabistan'da. Bir kere yürümeye başladı mı insan yürürdü kopana kadar kıyamet. Kıyamet koptu, harpti patlayan! Akif'e düştü yine yollara düşmek; Necid, Medine, Lübnan... Hem bu sefer olan harpten de öte, hilali kazımaktı gökyüzünden niyeti küffarın birleşerek. Yüz binlerce güneşin kopup Anadolu'dan batmaya geleceğini hesap etmeyerek, Çanakkale'de kudurdu düşman.” “Ölüm indirmede gökler, ölü püskürmede yer; /O ne müdhiş tipidir:Savrulur enkaz-ı beşer.../Kafa, göz, gövde, bacak, kol, çene, parmak, el, ayak,/Boşanır sırtlara, vadilere, sağnak sağnak...” İşte böyle bir yağmurda yazdı Akif, Süleyman Nazif'e “Allah'ın şehitleri olduğu gibi şairleri de var! ” dedirten şiirini. Sonra kah kırbaç yaptı dilini uyandırmak için milleti, kah savurdu kılıç gibi göklerde hilal uğruna. Durma vakti değildi, yürümeliydi İnebolu'ya, Ankara'ya, Konya'ya. Kastamonu'da Nasrullah Camisinin tırmanıp minberine bir yıldırım gibi düştü Sevr sözleşmesine. Sonra Ankara'da bir gece fırlayıp yatağından, kağıt bulamayınca duvarına kazıdı Taceddin Dergahı'nın: “Ben ezelden beridir hür yaşadım, hür yaşarım/Hangi çılgın bana zincir vuracakmış şaşarım...” Akif'in kahraman ordumuza ithaf ettiği şiiri, ateşledi ruhları yanan bir fitil gibi. Ateşten bir taçtı istiklal.
Sonunda milleti için kurban edip şiirini, Akif Nil'in aktığı beldeye gitti. Koca Ragıp Paşa ondan yüzyıllar önce “Yeter şu Kahire'nin kahrı! ” demişti. Ragıb'ın dört yıl geçirip söylediği bu cümleyi Akif tam on yıl sonra söyledi. “Yaşamaktan ne çıkar, günlerim oldukça heder/Bir güler çehre sezip güldüğü yoktur yüzümün/Geceden farkını görmüş değilim gündüzümün/Seneler var ki harab olmadığım gün bilemem.” Akif'i memleket hasreti öyle kavurmuştu ki Hacıbekir'in dükkanındaki şeker kutularını acıyla seyrederek teselli arıyordu ruhuna. Yorgun ve hastaydı. Ölümün yaklaştığını hissediyordu. İstanbul çığlıklar atarak çağırıyordu onu. İstanbul'u görmek! Tam on yıl sonra! Mısır'ı terk etmeden önce şu mısraları yazdı: “Hepsi göçmüş, hani yoldaşlarının hiç biri yok/Sen mi kaldın yalnız,kafileden böyle uzak/ Postu sermekse meramın yola, serdirmezler/Hadi gölgenle beraber silinip gitmene bak.” 1936 yılında yeryüzünün en sahici şairi vatanına dönmüş, ancak daha dünya gözüyle bir kez daha seyredemeden İstanbul'u yatağa düşmüştü. Akif'in memlekete döndüğünü duyan Yedigün muhabiri Kandemir Bey soluğu Taksim'deki Mısır apartmanında almış ve şairle son röportajı yaptığını bilmeden dergisine şu satırları yazmıştı. “...Ak kılların çerçevelediği bu sapsarı yüze,bu gevşemiş, sarkmış çizgilere, bu yorgun ve dalgın gözlere bakıyorum, zaman denen şeyin kudretini, hayat denen efsanenin sırrını bilmek istiyorum,sonra yavaşça soruyorum: ‘Özledin mi bizi üstat? '...” Bu nasıl soru! ! ! Ressam olsaydım “Bir Soru üzerine Akif'in Yüzü” isimli bir tablo yapmak isterdim. Buna gücüm yok. Aslında Akif'in gazeteci gence cevabını nakletmekte de güçlük çekiyorum: “ÖZLEMEK Mİ OĞLUM... ÖZLEMEK Mİ? ”
MERDİVENŞİİR
ARALIK OCAK 2006-2007
Sayı 11
<end>

<start>
Arıyor; üzerinde gecenin harmanisi. Arıyor; bulmamak için dualar okuyarak. Arıyor; feneriyle süzülüp pencereden. Arıyor; bulsa ne yapacak ki!
Bulsa ne yapacak kaşıkçı elmasını. Yılın tam başında parlayan elmasını. Vursa ne yapacak düşünce elmasını. Düşünce elmasını kim kaldıracak yerden? Kim kaldıracak yerden ayın haritasını? 
Kraterler gibi koyu gözleri. Perdeyi çekebilse; koyu gözleri; dalgakıran yetmez koyu gözleri; pencereyi örten mavi katarakt...
Arıyor; bilseydi ne aradığını. Korkup göle attığı sır sandığını. Çevreleyen balıklar asla anlatmayacak. Asla kırmayacak sır sandığını.
Ne ayın ışığı düşsün, ne sokak lambasının. Ne güneşler doğsun, ne farlar aydınlatsın...
Peygamber çiçeğinin aydınlığında ara
Sana doğru uzanan çaresiz ellerimi
Sırrımı söylüyorum vefakar balıklara
Yalnız onlar tutacak bu dünyada yerimi.
Koyverip telli pullu saçlarını rüzgara,
Bir çocuğun ardına düşen heykellerimi
Peygamber çiçeğinin aydınlığında ara...
Gözün rütbesidir sırma mendiller. Yaşın değdiği yerde ses hızlı akar. Bayramda mendil verilen çocuklara, rüzgarın hediyesi ıslak bulutlar.
Dilsizdir anlatamaz, sorma mendiller. Toprak günahkardır sorar yağmuru. Ateş yaklaştıkça kıvama gelen beyaz. Ekmeği yoğururken un suyu özler.
Günahkar topraktan noel ağacı. Kırmızı adamdan yemyeşil zehir. Uzun ince parmakların değdiği piyanodan. Geceye saldıran vahşi bir şiir. Ki kahrıyla karartır manolyaları. Saksıların çatlağından sızan siyah kan. Bir mıknatıs açarak kocaman kollarını, sırma mendilleri öper boynundan.
Bir çevre sağ elimden bulanık suya düştü
Ve boğazımı sıktı parmaklar ince, uzun.
Günahkar toprağıma saçından bir tel düştü; 
Sana ne olmuş Rosa, bir derde tutulmuşsun.
Bir ekmek kadar aziz fikirler böyle pişti:
Noel ağaçları ve manolyalar kahrolsun,
Bir çevre sağ elimden bulanık suya düştü
Rüzgar şapkasını değil, başını götürecek. İpi salınca çocuk yedi kat göğe. Rüzgar değil, celladın sımsıcak nefesi bu. Gülümseyen bir güneş ilkokul defterinde. Hem yüzme bilmeden ne cesaret ırmağa, fırlatmak şapkayı başı yerine. Hem gülün zehirlediği tüfek can çekişirken, rüyasının ağında ağlıyor bir örümcek.
Şu şapkayı çıkarıp atıyorum ırmağa; 
Her şeyim sizin olsun, hep sizin kesik başlar.
Rüyasında örümcek başlarsa ağlamağa,
İçine gül koyduğum tüfek ölmeğe başlar.
Günahını sırtına yüklenen kaplumbağa
Gibi ölüm önünde öz benliğim yavaşlar.
Öyleyse şu şapkayı fırlatayım ırmağa
Önüne kimi katsa sürüyor ülkesine. Ayak sürümekle kaçılmıyor ölümden. Kim kaçsa sürünüyor ihtiras kemendinde. Yalnız kediler değil yastığına sürtünen. Erkekleri tanımaz satılmayan çiçekler. Yalnız kediler değil kokuyu ezberleyen. Yalnız günler kısalır, geceyi sever deniz. Unutulmak kapkara, hatırlanmak beyaz kar. “Ve erkekler kokuyu kediler gibi alır”, bir geyiğin gözlerinden bile medet umarlar.
Bu erkekler kokuyu kediler gibi alır
Ve kediler her gece sürünür yastıklara.
Denizleri bahtiyar eden günler kısalır; 
Satılmayan çiçekler, zehirli ve kapkara,
Unutulmuş erkekler ve kadınlara kalır.
Bir geyiğin gözleri düşer eriyen kara
Ve erkekler kokuyu kediler gibi alır.
Yalnızlıkla sigarayı akraba yapan duman, yerden yükselip göze çarparak, akar hatırlatmak için kendini, rüyaya aniden süzülen toprak. Sonra taş olur, toprak taş bebek. Balıklar kılçıklı, geceler dişli. Hatıralar büyük ama karanlık. Hatıralar hafızanın aşklara direnişi. Ve sonu olmayan garip med-cezir; Allah ve şeytan arasında gidip gelişi...
Ve yalnızlık, sigara külü kadar yalnızlık
Ve toprağın rüyaya yılan gibi girişi.
Sana da, Monna Rosa, taş bebeği bıraktık,
Ellerinde kılçıklı balıkların bir dişi.
Senin hatıran gibi büyük, yeni, karanlık; 
Senin hatıran kadar Allah ve şeytan işi...
Ve yalnızlık, sigara külü kadar yalnızlık
Yağmura tahammül, yalnızlıktan daha zor. Yağmur yalnızlığı habire kırbaçlıyor. Yükseliyor boğazına kadar çıldıran sular. Yükseliyor derece, civa ve akbabalar. Şimdi tam zamanı güvenmenin yağmura, belanın bileğini öpme zamanı şimdi. Şimdi dövüşte değil teslim olmada sıra. Asılmış bir adamın güvenli ellerine. Ruhunu bayrak yapıp o belalı yağmura.
Bugün yalnız yağmura tahammül edeceğim; 
Ta boğazıma kadar çıkan deli yağmura.
Tüyüme horozdan çok itimat edeceğim,
İtimat edeceğim şu belalı yağmura.
Ruhumu bayrak yapıp ben teslim edeceğim
Asılmış bir adamın iki eli yağmura.
Bugün yalnız yağmura tahammül edeceğim.
Tamamlamak için bu deli resmi, bir tren ışığına güneşe ihtiyaç var. Seni ışığa çekmek ayırmak renklerine, renklerinden bir şehri tekrar inşa etmek var. Ve katıvermek seni bir martı sürüsüne. Şu bembeyaz buluta son kez el sallamak var. Yürümeli batmadan, parçalanan gemiye. Yürümeli yelkeni yırtılmış o türküye. Yürümeli ölmeyeni öldürmek için şimdi. Son fırça darbesiyle tamamlayınca resmi, imza atmamak için parmakları kırmak var!
Bir tren ışığına, güneşe çekmek seni
Ve bir şehir yaratmak, ruhundan Gülce diye.
Parçalanan gemiyi ve yırtılan yelkeni
Katıvermek sessizce söylenen bir türküye.
Ve sonra bir köşede öldürmek ölmeyeni
Ve son vermek bitmeyen, bu bitmeyen şarkıya,
Bir tren ışığına, güneşe çekmek seni.
Eğer bir son söz söylenecekse burda, rüzgar varsın şiddetli essin; fısıldayayım duyma, fısıldayayım duyma! Bir tavuskuşuyla yaşamak nedir? Açmamak için kopartan tüylerini... Bir tavuskuşuyla yaşamak nedir?
Sana tavuskuşunun içime girdiğini
Son, en son söz olara söylemek istiyorum.
İçime girdiğini, tüyünü yolduğunu
Son, en son söz olarak söylemek istiyorum.
İçimde tavusların bir bir kaybolduğunu,
Bana da bir çift ak kanat kaldığını
Son, en son söz olarak söylemek istiyorum.
Arıyor; üzerinde gecenin harmanisi. Arıyor; bulmamak için dualar okuyarak. Arıyor; feneriyle süzülüp pencereden. Arıyor; bulsa ne yapacak ki!
Bulsa ne yapacak uçuşan saçlarını. Binlerce gümüş telin parladığı gecede. Bulsa ne yapacak çaresiz ellerini, iğreti bir ışık gibi duran gölgede. Bulsa ne yapacak kazıda heykelini. Kendi heykellerini bir çocuğun ardında...
Peygamber çiçeğinin aydınlığında ara 
Sana doğru uzanan çaresiz ellerimi
Sırrımı söylüyorum vefakar balıklara; 
Yalnız onlar tutacak bu dünyada yerimi.
Koyverip telli pullu saçlarını rüzgara,
Bir çocuğun ardına düşen heykellerimi
Peygamber çiçeğinin aydınlığında ara...
VE MONNA ROSA; SEZAİ KARAKOÇ, 1952, Yılbaşı Gecesi
MERDİVENŞİİR
NİSAN - MAYIS 2006
Sayı 8
<end>

<start>
“Kainatta sadece tek bir daire ve tek bir merkez olduğu halde,vasat insan kendi dairesinin merkezi etrafında dönmektedir.”
T.S.Eliot
Altamira ya da Lascaux'daki mağara duvarlarında hâlâ koşuşturan geyik ve bizonlar, avcıları yüzyıllar önce ölse de avın sürdüğünü gösteriyor. Av sürüyor, çünkü avcılar kendi hafızalarında ancak ölene dek saklayabildikleri serüvenlerini, avlarını resmederek insanlığın ortak hafızasına taşıdılar. Kaslarının beyinlerinden daha iyi çalıştığı iddia edilse de, işlenmemiş akıllarıyla hem hafızalarını tazelemenin hem de duygu ve düşüncelerini başkalarına nakledebilmenin bir yolunu buldular. Modern zamanların sanatçıları gibi yaratıcılığı ‘ölümsüzlük için duyulan bir özlem' olarak tanımlamamış olsalar da hatıralarını, korkularını, kavgalarını ve zaferlerini bölüşerek anılmayı hak ettiler. Ve şu soruyu tevcih ettiler bana: Şiirinin kökeninde ölüme bir başkaldırı olmasın sakın? Bedeninin mağlup düşeceği meydana ruhunun zafer çelengini koyuyor olmayasın! Bu sorunun cevabını verebilmek için şiirlerimin kapısını çaldım.İşte kapıyı açan mısralar:
“yer ver! işte ölüm
ayakta duramıyor ön sıraya otursun”1
“valizimi hazırlamama yardım et
kollarından çekiyorlar nehrin
kollarımdan çekiyorlar
bekçi elini düdüğüne götürüyor
en üste koy şiirlerimi”2
Kapıda başka mısralar da var. Ancak iki soruya iki cevap olarak bu mısralar öne çıktı. İlk cevap “başkaldırı” kelimesini “teslimiyet”le değiştirdi. İkinci cevap “savaş meydanı”nı değil “yolculuk”u seçti. Üstelik valizini hazırlarken şiirlerini en üste yerleştirerek.
Kızıldeniz'in derinliklerinde hâlâ kabuklarının içine giren kum zerrelerini sedefleyip inciye çeviren istiridyeler var ve Alfred Adler'in telafi kuramına destek veriyorlar. Ona göre insanlar sanatı, bilimi ve kültürün diğer yanlarını kendi yetersizliklerini telafi etmek için üretiyorlar. Yani saray duvarlarının arkasında topal ruhlarını sürükleyen sanatçılar ve bilim adamları geziniyor. Bu ise Adler'i soru sormada cesaretlendiriyor. “Beethoven sağırlığını telafi etti besteleriyle. Peki sen neyi telafi ediyorsun şiirlerinle? Doğrusu yabana atılır bir soru değil bu. Her ne kadar Adler'in kuramı yaratıcılık sürecini açıklayamamak gibi bir maluliyet taşısa da, yoksunluğun varlığa giden yolu aydınlattığı, eksikliği duyulan şeyin kendini bir başka alanda tamamladığı ileri sürülebilir. Bu sorunun cevabını verebilmek için de şiirlerimin kapısını çalmam gerekiyor. İşte kapıyı açan mısralar:
“bir mevsimi eksik duvara güven olmaz
gölgesiyle zehirler, devrilebilir göğse
meydanda omuz omza veren tuğlalar
bir kuş uçsa sarsılır, yıkılır nefes değse"3
“bir dişi eksik bir ağız ısırıyor beni
bir dişi eksik bir çark kapıyor bedenimi
bir dişi”4
Mısralarımın istiridyeler gibi Adler'i desteklediğini görüyorum.Ancak tam keyifle pilavımı kaşıklarken ağzıma ayıklanmaktan kurtulmuş küçük beyaz bir taş geliyor. Bu taş ezberi bozuyor ve işlerin sanıldığından farklı olduğunu ihtar ediyor. Yeryüzünde hiçbir insan itiraf etmese de “acz” dairesinin dışında değil. İnsan her kudret denemesinde hiç hesapta olmayanın okuyla yaralanıyor. Ancak “acz” öyle boyutlardaki yaralılardan bazıları kan kaybettiğinin bile farkında olmuyor.
“hiç hesapta yokken-akılda var bir-birileri
yere çevirdiler gökteki kavsi
ne zaman gerseler kıble ve keşişleme
ne zaman bıraksalar, lav nehirleri
el kaldırıp duruyorlar, her semaya ve her arabaya
şüphesiz yolcular, şüpheli yolcular”5
Bir başka sav da şu: Yaratıcılık bizatihi nevrozdur. Bu durumda yeteneğe de ancak ‘hastalık' denilebilir. Bazı psikanalatik çevrelerin tanımıyla yaratıcılık, “egoya hizmet eden bir gerilemedir.(regression) ” Bu görüşün sahipleri savlarını desteklemek için ruhsal çöküntüler yaşayan, deliren ve intihar eden sanatçıların çetelesini tutuyorlar. Bu hatırı sayılır topluluk yüzünden “acaba” sorusu düşmüyor değil içimize. Ancak psikologlar “Sanatçıların nevrozu tedavi edildiğinde artık yaratmayacaklar mı? Eğer yaratıcılık bir yan ürün ise, yaratıcı edim bir sahte değer olmaz mı? ” sorularıyla reddediyorlar bu iddiayı. Hem bir sanat eseri doğarken en yüksek bilince muktedir olduğumuz anları kollamıyor mu? Sahih bir nakil, sahih bir aklı zorunlu kılmıyor mu? Olabilir tabiî, sanatçı bedenindeki odaların dizginlerini her zaman elinde tutamayabilir:
“ışığı açık kalmış odalar var bedende”6
Gelelim Rollo May'in desteklediği karşılaşma kuramına: “Yaratıcılık bir karşılaşma edimi içinde ortaya çıkar ve karşılaşma merkez olarak alınırsa anlaşılabilir.” Cézanne'ın ağaç resimlerini nasıl yaptığından yola çıkıyor May. “Cézanne bir ağaç görüyor. Ağacı daha önce kimsenin görmediği bir biçimde görüyor. Kendisinin söylediği gibi hiç şüphesiz ‘ağaç tarafından ele geçirilmeyi' yaşamakta. Ağacın kemerlenen ihtişamı, kucaklayıcı yayılışı, toprağı kavrayışındaki narin denge-tüm bunlar ve ağacın daha birçok özelliği onun algısı tarafından emiliyor ve sinirsel yapısı boyunca hissediliyor. Bu manzara sahnenin bazı yanlarının dışarıda bırakılmasını, diğer bazılarına daha fazla vurgu getirilmesini ve sonra bütünün yeniden düzenlenmesini içeriyor; ama tüm bunların toplamından da fazla. Öncelikle, bu artık herhangi bir ağacın manzarası değil. Ağaç'ın manzarası.”
Cézanne'ın ele geçirilme dediği tastamam aşk değil mi. Böyle bir karşılaşmayı merkez alma yerine kendi fasit dairesinin merkezinden bir türlü kopamayıp, dolap beygiri gibi dönen sanatçılara yazık değil mi! Heraclitus insanın ilâhî olandan kopukluğunu “Eşyanın kanunu muhtevada evrensel olduğu halde,vasat insan kendi kaidelerini kendisi yaratmak eğilimindedir. Her şeyde ilâhi aklın izlerini görmek mümkün olduğu halde, insanların çoğu sadece kendi akıllarına güvenirler.”derken, Merkez Efendi, “Her şey merkezinde! ” demiş. Böylece, kendisinden önceki Heraclitus'la, kendisinden sonraki Eliot'ın arasında öyle bir merkezde durmuş ki göremeyene aşk olsun! Ben mi ne diyorum? Ne diyebilirim ki! "Aşk olsun! "
“Tabela boy atıyor boy ölçüşmeye dağla
boyatıyor çıplağı yeşile demir kahya
kırbacyla zencide açtığı oluklardan
her fecirde kudurarak akan taze lav
çıplak yamaçlarda hep aynı provalar
dallarda uçuşurken binlerce mızrak
aşıdan korkanların omzunda büyüyor ay.”7
________________________________
1. Körün Parmak Uçları
2. Valiz
3. Nefes Darlığı
4. Tavus Kuşu
5. Otomobile Binerken Besmele Çeken Kadınlar
6. Ağrı
7. Hatıra Ormanı
MERDİVENŞİİR
ŞUBAT MART 2006
Sayı 7
<end>

<start>
Sabah, atını çatlatırcasına koşuyor gece içinde. Siyahın dalgalanmasından anlıyoruz hızını. Kan ter içinde gece; sabahı taşıyor çünkü. Gece bitmiyor; sabahın ağırlığı. “Çabuk! ” sözünü duymamak için kara eliyle, kara eliyle sıkı sıkı ağzını, kapatıyor, ışık sızacak açılsa kapı, kapatıyor ve camda beliriyor: “KAPALI.” Bekliyor, dükkan açılmadan alamaz; bekliyor, dükkan açıldığında alamaz; beklemese yükselmezdi eşyanın fiyatı.
Gözlerden kaçan ışık pencerelerde. Hastalar tutuşmuşlar elele, aydınlatmaya çalışıyorlar zifiri karanlığı. Tutuşmuşlar, suları çekilince dünyanın. Bozulmuş med-cezirin saati. Şimdi fısıldıyorlar birbirlerine, kulaktan kulağa korkunç bir sırrı. Dökülüyor ses kulaktan kulağa, yüzden yüze sıçrıyor sarartı. Kimse yüksek sesle söyleyemiyor. Fısıltılar ürpertiyor koridorları. Hastanenin duvarları terliyor. Serum şişelerinde bitiyor sıvı.
Bu haber yarın manşetlere çıkacak. Bu haber, dokuz sütuna basarak ayağını. Kendinden emin ufku süzecek. Ucu yumruklu simsiyah kollarını, kaldırarak bağıracak korkunç bir sesle:
ARTIK SABAH OLMAYACAK! SABAHIN ATI ÇATLADI!
Oysa ne müthiş bir koşuydu bu! Bir koşu, kulvarını melekler çizmiş. Oysa ne müthiş bir koşuydu bu! Geminden bembeyaz köpükler akan. Oysa ne müthiş bir koşuydu bu! Bir at, değdiği yeri ağartan. Oysa ne müthiş bir koşuydu bu!
Fecr-i kâzib, tekzib etmezse bu korkunç sırrı. Morgların kapıları bir bir aralanacak, bir bir aralanacak ölü göz kapakları. Son kez görmek için dünya gözüyle. Gecenin rahminde kalan bebeği. Madem güneş hiç doğmayacak...
Gecenin küreği işlesin artık. Toprak çekiştirsin eteklerinden. Atlarını mahmuzlasın şeytanlar. Şeytanlar bile mazlum beklerken.
Ah beklemek! Ah tırnakları hayatın! Öyle bir bekleyiş ki hepsiyle kıyaslayın:
Ne hasta bekler sabahı,
Ne taze ölüyü mezar,
Ne de şeytan bir günahı,
Seni beklediğim kadar.
Seni beklediğim kadar bekleseydim dağları, yıkılır giderdi bu ayrılık anıtları. Seni beklediğim kadar bekleseydim güneşi, güneş ayla yer değiştirirdi. Seni beklediğim kadar bekleseydim kendimi. Hırsızlar gözlerime ilişemezdi...
Beklenen!
Sen nereden bileceksin! Yaprakları titreten zemheri soğuğudur. Beklenen! Sen nereden bileceksin! Sırtlanların sığınağı bir çift göz kavuğudur. Beklenen! Duraklardaki yüzlere sen hiç dikkat ettin mi? 
Beklenen! Bilmem sen hiç bekledin mi? 
Saniyeler geçti, dakikalar geçti, saatler geçti, günler geçti, haftalar geçti, aylar geçti, yıllar geçti.
“GEÇTİ İSTEMEM GELMENİ! ”
Sahi geçti mi?
Geçmedi. Çünkü öpülmedi çocuğun eli. Geçmedi. Çünkü bütün seferler iptal edildi. Geçmedi. Çünkü değişmedi ışığın rengi. Geçmedi. Yokluk perdesi hâlâ gölgeli...
Geçti, istemem gelmeni,
Yokluğunda buldum seni; 
Bırak vehmimde gölgeni,
Gelme artık neye yarar! 
Sabah, atını çatlatırcasına koşuyor gece içinde. Siyahın dalgalanmasından anlıyoruz hızını...
Hastaların gözü perdede!
Beklenen, Necip Fazıl Kısakürek.
MERDİVENŞİİR
ŞUBAT MART 2006
Sayı 7
<end>

<start>
“Nasıl şiir yazıyorsunuz? ” sorusunun bir bumerang gibi geri dönüp beni bulacağını, batırdığım iğnenin bir çuvaldız olarak karşıma çıkacağını bilsem de, Enzensberger'in tanımıyla “estetiğin belki de en önemli sorusu”ndan kaçamazdım. Zira bir yapıtın nasıl oluştuğunu bilmek, sadece o yapıta dışardan bakanlar için değil, o yapıtı oluşturanlar için de hayati bir değer taşımakta, başka eserlerin sırlarıyla beraber onlara kendi eserlerinin sırrını keşfetme imkanı tanımaktadır.
İşte isiyle pasıyla kara şiir kazanım:
Her an yenilenen bir evrende yaşadığımı fark ettiğim günden beri gözlerimle fotoğraflar çekiyorum. Fotoğraf çekmek milyarlarca görüntü içerisinden bazılarını seçip çerçeve içine almaktır ve çektiğimiz her fotoğraf ruhumuzdaki ışık ve gölgelerin yansımasıyla olandan olmayanı çıkartır. Olanı aynen veren vesikalık fotoğraflarla işim olmaz benim. Dahası kadraj, ışık ve gölgenin yetmediği durumlarda fotoğraf çekmeyi bırakıp resim yapmaya başlarım. Hiçbir ressamın bulamayacağı renklere ve çizgilere ancak şairin ulaşabileceğini, sanatın maddeden uzaklaştıkça erişilmez olacağını bilenlerden olmak heyecanlandırır beni. Kömür ocaklarına girip yerin yüzlerce metre altında kısa saplı kazmalarıyla kömür devşiren madencileri şairlere benzetirim. Göçük tehlikesi de vardır grizu patlaması da. Üstelik şiir nadirdir. Bir bütün halinde ulaşmak zordur ona. Bir parçası elinize geçer çoğu kez. Arkeologların bulduğu mermer bir el parçası gibi şair şiirini ateşleyecek fünyeyi ele geçirerek işe başlar çoğu kez. Birçok şairde ilk mısradadır şiir. Beni harekete geçiren ise bir dizeden çok bir kelime, bir tamlama ya da bir fotoğraftır. Kimi zaman yazılmamış şiirin ismidir şiir mayam. Uzun bir zaman işte, evde, yolda, çarşıda benimle yaşar o maya. Şiire dönüşebilir de çürüyebilir de içimde. Şiire dönüşebilecek maya beni masaya oturtabilmek için fırsat kollar. Kırgınlık ve kızgınlık anlarımda gözümün içine bakar. Evde herkes uyuduktan sonra yalnızlığımı başıma kakmak için gelip yanıma oturur. Seslerin kesildiği anlarda kulağıma fısıldamayı bir borç bilir ve yazmaya ihtiyacım olduğunu hissettirir. Bu his beni kuşatacak kadar güçlü olduğunda, kuşatmayı yarıp bir şeyler yemek, içmek ya da uyumak mümkün olmaz. O anın ritmi neyse ayak seslerini duyurur ve peşinden gelmemi ister. İşte ilk mısra adayları hızla zihnimden geçmektedir. Beğenilmezlerse yeni elbiseler giyerek bir daha şanslarını denerler.. Her şeyi stilize eden flu bir zihinde olup biter bu gayri resmi geçit. Yine de akıl uzaktan loş ışığını göndermeyi ihmal etmez. Mutlak sarhoşluğun hezeyanından korurken esrikliğin çakırkeyfine mani olmaz.Tıpkı Brecht'in “Şiirsel bir girişim rast giden bir girişimse, duygu ve us uyum içinde çalışırlar. Birbirlerine mutluluk içinde sevinçle seslenirler: Haydi ver kararını! ” dediği gibi. Kararımı vermişimdir, hem de birkaç sene önce. İşten eve dönerken her akşamüstü dalgakıranın yanından geçer vapurum ve dalgakıranın üstünde karabataklar ıslak kanatlarını güneşe karşı açarak tünerler. Güneş batmaya yüz tutmuştur. Karabataklar ıslak kanatlarıyla dimdik durarak üşüdüklerini belli etmemeye çalışmaktadırlar. Şiirimin ismi Karabatak'tır.. Ve ilk mısra: “ıslak kanatlarını açarak güneşi bekleyen kara kuşa bak” ve ikincisi “kırılmış dalgalara karşı dalgakıranda tüneyen sarhoşa bak.” Zihnimdeki resimde hava kapalıdır. Karabatak ancak bulutun yakasından çekiştirerek güneşe ulaşabilecektir. “kömürden kollarını uzatıp çekiyor bulutun yakasından” dizesini yazdıktan sonra durakladığımı hatırlıyorum. Geceyarısı balkonda yazıyorum şiirimi. Tam o esnada pancurdan bir örümcek sarkıyor incecik ipiyle masamın üstüne. Güneş ışınlarının karabatağa yırtılmış bulutun içinden böyle sarktığını düşünerek heyecanla “tam yırtarken gömleğini bir örümcek iniyor da arkasından/ yükleyip sırtına güneşin küllerini uçuruyor/ bir örümcek/ tüylerinin içinde bir rozet kadar sıcak” dizelerini yazıyorum.
Her şiir müstakil bir eser olduğu gibi, her eserin kendine mahsus bir yazılış serüveni vardır. Mesela Bombiks Mori konu olarak bana dikte edilmiş bir şiirdir. Uykuyla uyanıklık arasında –ki buna yakaza deniyor– “İpekböceğinin şiirini yaz” denmişti bana. İpekböceği hakkında fazla bir bilgim yoktu. Merakla ansiklopediyi açmış, ipekböceği kelimesinin yanında paranteze alınmış Bombiks Mori kelimesini görünce gözlerim ışıldamıştı. Zira Bombiks Mori ipekböceğinin Latince adıydı ve bu isim şiirimin adı ve mayası olmuştu. Bir şiirin oluşumunu baştan sona bu şekilde sizlere anlatmayı isterdim. Böylece Poe'nun arzusu da gerçekleşmiş olurdu. Ancak ne derecede! Şiir çoğu zaman şairinden de gizlenir. Bu yüzden şair attığı taşın hangi göle düşeceğini, hangi dalgaları azdıracağını hesap edemez. Dahası o, şiirini yazarken kendi oluşturduğu girdaba kapılıp, dümen hakimiyetini çağrışımların kudretli ellerine terk etmek zorunda kalır. Can havliyle aklın kaptanlığına sığınırsa da, ancak şiir bittikten sonra dümene hakim olabilir. Bu iki hal arasında olup bitenler şiirin kanına karışsa da asla tahlil edilemez. Kimi zaman şairin elinden kendi tufanı tutup beyaz bir kağıdın önüne oturtur. O an şiir tehlikededir. Çünkü bu kez akıl loş ışığını uzaktan da olsa şiire düşürmekten aciz kalır. Şair, yaraları kanarken değil, kabuk tuttuktan sonra yola çıkarsa mesafe kat edebilir.
Özetle: Bir şiire başlarken elimde şiirin mayasından başka bir şey olmadığını, yazma aşamasında esrikliğin okuma aşamasında aklın hâkim olduğunu, şiirin bitip bitmediğini tespit edebilmek için Horace'ın tavsiyesine uyup bir hafta dinlendirdikten sonra yeniden okuduğumu,yazarken şiirin müziğini sınamak için aynı dizeleri defalarca yüksek sesle tekrar ettiğimi, zaman zaman klasik müzik dinlediğimi ancak müzikteki ahengi şiire mal etmekten korktuğum için şiiri yüksek sesle okurken müziği susturduğumu söyleyebilirim.
MERDİVENŞİİR
KASIM – ARALIK 2005
Sayı 6
<end>

<start>
Sırf kıvrılıyor diye yolu yılana benzetenlerin zehrine bağışıklıyız biz. Yol, ille de bir şeye benzetilecekse; atımızı bağlayıp biz benzetiriz:
Balıkçının yolu misinadır, ucunda ne olduğu belli olmayan. Uçurtma uçuran çocuğa ülkesi görünür ipin ucundan. Her telinden ayrı bir Rapunzel'e çıkılan gür saçlar, yollarıdır aşığın. Bahçıvanlar bilir, duvarlar yoludur sarmaşığın. Biz yol ehli, yani yolcular, razı değiliz yolun yılana benzetilmesine. Ahmet Haşim batan güneşi, kısılan lambaya benzetmiş ne güzel! Biz de benzetelim yolları lambanın fitiline.
Bir lamba hüzniyle1
Kısıldı altın ufuklarda akşamın güneşi;
Söndü göllerde aks-i girye-veşi
Gecenin avdeti sükûniyle
Gecenin sessizliğinin dönüşüyle, kocaman bir damla gözyaşına dönünce göller, ağlamaklı bir yansıma olur batan güneşe. Ki söner, suyla temas edince. Ki söner, yanınca gece.
Yollar
Ki gider kimsesiz, tehî, ebedî,
Yollar
Hep birer hatt-ı pür sükût oldu
Akşamın sine-i gubarında
Onlar
Hangi bir belde-i hayâle gider
Böyle sessiz ve kimsesiz şimdi.
Yolların kimsesizliği insanınkine benzemez. Sessizlik çizgileri uzar da uzar. Hiç kimse yolları evlat edinmez. Belki akşam acır da sarar tozlu sinesine. Tenha ve sonsuz yollar! Hangi hayal beldesine?
Meftûr
Ve muhteriz yine bir nefha-i hayal esiyor,
Bu nefha daları bitâb ü bî mecal uyutur,
Sonra eyler kıyâhı nâlende,
Sonra âgûş-ı ufk içinde ölür...
Bıkkın ve çekingen; yine bir hayal nefesi esiyor... Öyle bir rüzgar ki bu, dalları takatsiz bırakıp uyutuyor koynunda. Sonra inletiyor otları. Sonra ölüyor ufkun kucağında.
Ey kalb!
Seni öldürmesin bu sâye-i şeb,
İşte bir dest-ı sâhir ü mahfî
Sana nûr-ı nücûmu indirdi.
Gecenin gölgesi katilin olmasın ey kalb! Sen ışık iste yeter! Bak sihirli, gizli bir el, sana yıldızların ışığını indirdi. Seni öldürmesinler!
Kuruldu işte, mesâfât içinde, lâl-i mesa
Bütün meâbid-i hiss-ü meâbid-i hulyâ
Bütün meâbid-i meçhûle-i ümid-i beşer.
Duygu mabetleri, düş mabetleri, insanlık ümitlerinin o meçhul mabedleri. Bir bir kuruluyor kızıllığında akşamın. Mesafelerin içinden yükseliyor semaya. Yükseliyor semaya notaları şarkının.
Gurûb içinde bu eşkâl-i bîhudûd-ı zeheb
Zücâc-ı san'at ü fikretle yükselirler hep;
Büyük denizlere benzer eteklerinde sükût,
Sükût-ı nâ-mütenâhi, sükût-ı nâmahdûd,
Sükût-ı afv ü emel...
Öyle bir mimaridir ki bu, sanat ve düşüncenin kristal abideleri, sınırları belirsiz altın şekillere kendi gömleğini giydirmiştir. Sonsuz ve sınırsız sessizlik yakışır böyle bir abidenin eteklerine. Af ve ümit sessizliği, vurur sahillere dalga yerine.
Bir el
Derîçelerde bir altın ziyâ yakıp indi,
Aktı âb-ı sükûta yıldızlar
Bütün sular zehebî herzelerle işlendi.
Demek o geldi; çocukken okuduğumuz hikayedeki. Şair, altın pencereli evin sırrını verdi. Pencerelerde altın külçeleri eritip indi yeniden. Sessizlik suyuna aktı yıldızlar. İşte, işte bütün sular, altın titreyişlerle işlendi. Demek o eldi! Kuyumcu güneşin sanatkâr eli!
Tâ öteden
Şimdi zer gözleriyle tâ öteden
Gam-ı ervâhı vecde da'vet eder
Bütün meâbid-i meçhûle-i ümid-i beşer
Bütün meâbid-i vecdin soluk ilâheleri
Birer birer iniyor, gözlerinde rü'yalar;
Dudaklarında ziyâ-dâr ü muhteriz titrer
Akşamın bûse-i huzû' eseri.
Altın gözleriyle ta ötelerden, ruhlardaki hüznü yatıştırmak isteyen, insanlık ümitlerinin bütün meçhul mabetleri, coşku mabetlerinin beyaz ilâheleri, birer birer inerken gözlerinde rüyalar, dudaklarında utangaç, ışıklı, parlak akşamın buse izleri var.
Soluk ve gölgeli simâlarında rengi mesa
Nakşeder bir teheyyüc-i rü'yâ:
Biri yorgun semâ-yı lâl'e bakar,
Biri bir gölge meşy ü gaşyiyle
Miyâh-ı râkideye samt ü hâb içinde akar;
Biri bir ergânûn-ı eb'âdı
Dinliyor, gölgelerde ser-be zemîn
Biri altın gözüyle, güyâ ki,
Sana ey kalb ü mübhem ü bâkî
“Gel! ” diyor.
Güneş kuyumculuğa devam etmekte ve akşamın vitrininde sanatının yeni şekillerini göstermektedir. Akşamın rengi soluk ve gölgeli simalarına düşünce, o hayal ilâheleri bir rüya heyecanına bürünmüşlerdir. Biri yorgun, kızıl gökyüzünü seyretmekte, diğeri dalgın bir yürüyüşle durgun sulara sessizlik ve uyku halinde dökülmekte, bir başkası gölgeler içinde mesafeler orgunun yerle göğü kaplayan nağmelerini dinlemekte... Ve nihayet biri altın gözleriyle sana: “Ey müphem ve ağlayan kalp, gel! ” demektedir.
“Gel! ” Bu nasıl tılsımlı bir kelimedir ki, emir olduğunu unutturup bizi hazla titretir. “Gel! ” nasıl bir emirdir ki, söyleyenin dudağında altın gibi şekillenir.
Lâkin
İniyor
İşte leylin zalâm-ı bî dâdı...
Yollar,
Ah ey kimsesiz yollar,
Yolların ey sükût-ı hüzn-eseri,
Bugünün inmeden şeb-i kaderi
Meâbid-i emel ü histe sönmeden bu ziyâ,
Ölmeden onların ilâheleri,
Ah gitmez mi hatt-ı sâkitiniz,
Şimdi zer gözleriyle, ta öteden
Tâ öteden
Gam-ı ervâhı vecde da'vet eden
Uzak meâbid-i pür-nûr-ı vecd ü rü'yâya
Ki câ-be-câ kapıyor bâb-ı va'dini sâye.
Fakat, gecenin amansız karanlığı hızla iniyor. Birazdan sihirli anların üstüne siyah bir perde örtülecek. Yollar! Ey kimsesiz yollar! Hâlâ bir yolcuyu çekemediniz kendinize! Ey yolların hüzünlü susuşu! İnmeden bugünün kader gecesi, arzu ve duygu mabedlerinde bu ışık sönmeden, ölmeden onların ilâheleri, şimdi altın gözleriyle, tâ öteden, ruhların hüznünü vecde davet eden, vecd ve rüya dolu uzak mabetlere gitmez mi sessiz çizgileriniz? Ki o mabetlerin vaad kapısını yer yer gölgeler kaplıyor. Birazdan karanlığa gömülecek vaadler. Birazdan gece kara bir eşkiya gibi kesecek yollarını.
Sırf kıvrılıyor diye yolu yılana benzetenlerin zehrine bağışıklıyız biz. Biz, yol ehli, yani yolcular; “Kim ki döner, biliriz yola çıkmamıştır o”2. Yol ille de bir şeye benzetilecekse, atımızı bağlayıp biz benzetiriz:
Ve yapışırız semadan sarkan ipe!
NOTLAR
1. Yollar, Ahmed Haşim.
2. Pablo Neruda.
MERDİVENŞİİR
KASIM – ARALIK 2005
Sayı 6
<end>

<start>
Çekilen deniz, ıslak kumlar bıraktı karada. Çekilen sürme gözü kararttı. Çekilen koşucuya kara madalya. Çekilen ordular kara saplandı.
Çekilmek, yer açmaktır yeni gelene. Yeni gelen, yeni gelin gibi nazlı değil, hoyrattır. Kaba elleriyle karıştırır çeyiz sandıklarını. Bohçamızdan kan kokan kederler çıkarır. Çünkü çekilmiştir güneşin saltanatı. Sultan çekilip gitmiştir sırtını dönüp şehre. Şimdi yeniden özletmek için kendini, gün akşama bırakmıştır yerini. Akşamsa günden kalan renkleri, bir bir siyaha boyar kara elleriyle. Akşam ki, yalnızlığımızdır.
Hoyrattır bu akşamüstüler daima.
Gün saltanatıyla gitti mi bir defa
Yalnızlığımızla doldurup her yeri
Bir renk çığlığı içinde bahçemizden,
Bir el çıkarmaya başlar bahçamızdan
Lavanta çiçeği kokan kederleri;
Hoyrattır bu akşamüstüler daima.
Kim sığınmamıştır nisyanın kalesine? Kim terketmemiştir hafızasını? Zamanı mahmuzlayıp atının terkisinde, hatırlama şeytanından kim kaçmamıştır. Esir düştüğünde bu yorgun kale, yangın çıkartır doğduğun evde. Ki o evden fırlayan oklar, hatrın kapılarına yağar. Verir beşiği gecenin ellerine, bütün yenilenler, kaybolanlar, mahzunlar…
Dalga dalga hücum edip pişmanlıklar
Unutuşun o tunç kapısını zorlar
Ve ruh atılan oklarla delik deşik;
İşte, doğduğun eski evdesin birden,
Yolunu gözlüyor lamba ve merdiven,
Susmuş ninnilerle gıcırdıyor beşik
Ve cümle yitikler, mağluplar, mahzunlar…
Dilin ucuna kadar gelmiş ama söylenmemiştir. Yarısı yazılıp yırtılan şiir. Hem aşk, yarım kaldığında aşk, şiir terkedildiğinde şiir. Ne zaman değse büyülü eli, bulut o zaman bulut, o zaman uçmakta kuş. Ne zaman yağmur pencereyi tıklatsa, kulak ver sabaha, aşk söyletiyormuş…
Söylenmemiş aşkın güzelliğiyledir
Kağıtlarda yarım bırakılmış şiir;
İnsan yağmur kokan bir sabaha karşı
Hatırlar bir gün bir camı açtığını,
Duran bir bulutu, bir kuş uçtuğunu
Çöküp peynir ekmek yediği bir taşı…
Bütün bunlar aşkın güzelliğiyledir.
Hem olgunlaştırır, hem buharlaştırır yaz. Zalim bir çiftçi gibi devşirip meyveleri, bir daha asla sana uğramaz. Kolkola halay çeken eski zaman kızları. Nasıl tarif ederler bilmem aşkları. Ay kolkoladır ne varsa yerde. Halayda kolkola girmemek olmaz. Nasıl sürüklenirse ay bahçelerden, nasıl dalgalanırsa fısıltıyla etekler; aşk öyle biter…
Aşklar uçup gitmiş olmalı bir yazla
Halay çeken kızlar misali kolkola.
Ya sizler! ey geçmiş zaman etekleri,
İhtiyar ağaçlı, kuytu bahçelerden
Ayışığı gibi sürüklenip giden;
Geceye bırakıp yorgun erkekleri
Salınan etekler fısıltıyla, nazla…
Çiçekler ne çok şeye tanıklık eder. Dostluklar, ölümler, düğünler, aşklar… Solmasalardı döneceklerdi, yalan yemin edilen ebedî aşklar. Oysa kar kucakladı baharı. Işte ömrün en güzel aldanışı! Ayak izlerine serpilen çiçek. Olmayacak baharların şarkısı.
Ebedî âşığın dönüşünü bekler
Yalan yeminlerin tanığı çiçekler
Artık olmayacak baharlar içinde
Ey, ömrün en güzel türküsü aldanış!
Aldan, gelmiş olsa bile ümitsiz kış;
Her garipsi ayak izi kar içinde dönmeyen aşığın serptiği çiçekler.
Ya sen! Sen değil miydin yüzüme vuran. Dalların arasından akan gümüş su. Ben yüzümü o suyla yıkadım. O suyla geçti ölüm korkusu. Oysa senin ölümsüz aksin. Bırakmıyor peşimi şu akşam vakti. Sürüklemek için hatıraları. Rüzgar seninle yer değiştirdi.
Ya sen! ey sen! esen dallar arasından
Bir parıltı gibi görünüp kaybolan
Ne istersin benden akşam saatinde?
Bir gülüşü olsun görülmemiş kadın,
Nasıl ölümsüzsün aynasında aşkın;
Hatıraların bu uyanma vaktinde
Sensin hep, sen, esen dallar arasında.
Yeter kapansın o tunçtan kapı. Ellerimle açtığım vahşi pencere. Unutuş gemisi beni kurtarsın. Madem denizler çekti derinlerine. Madem sular yükseldi, örttü maceraları. Bir akvaryumu seyreder gibi, bakayım yükselsin kederin dumanları…
Ey unutuş! kapat artık pencereni
Çoktan derinliğine çekmiş deniz beni;
Çıkmaz artık sular altından o dünya.
Bir duman yükselir gibidir kederden
Macerası çoktan bitmiş o şeylerden.
Amansız gecenle yayıl dört yanıma
Ey unutuş! kurtar bu gamlardan beni.
Akşam! Geceye dön, daha zifiri kapla! Unutuş! Kurtar gamdan, beni kucakla!
Olvido, Ahmet Muhip Dranas
MERDİVENŞİİR
EYLÜL-EKİM 2005
Sayı: 5
<end>

<start>
Avının izlerine değil kendi izlerine ram olan bir avcının vay haline! Nişan almayı öğrendikten sonra da poligonlardan çıkmayan, ateş etmek için iç içe geçmiş dairelere ihtiyacı olanlara da! Haritamı çizip elinize vermemi istiyorsunuz demek.Hazinemi hangi ağacın altına gömdüğümü bilmek...İsterseniz altında gömü bulunan ağacın ait olduğu ormanı da işaretleyim haritamda, kolaylık olsun.Ağacımın hangi ağaçlarla akraba olduğunu gösteren kütüğü de iliştireyim eke. Ormanda kaybolduğunuzda yönünüzü nasıl tayin edeceğinizi fen ve tabiat dersinde öğrenmiştiniz, hatırlayın; ağaçların gövdelerindeki yosunlu taraf kuzeyi işaret eder.Yoksa siz kutup yıldızına bakarak mı yönünüzü tayin ediyorsunuz! İyi de bu kadar kutup yıldızından hangisini izliyorsunuz? Her gece yeni bir kutup yıldızı çıkmıyor mu gökyüzüne, yanlış mı duyuyorum, mikrofonu eline alıp “ bir-ki”hatta sadece “bir”diye üflemiyor mu! ! Fazla kutup yıldızı göz çıkarmaz, diye de düşünebilirsiniz tabii ama bir şartla; kolunuza üç noktalı bir pazubent takarak...
Tamam Eliot haklı, bütün eserler organik bir bütün oluştururlar ve diri ozanlar ancak ölü ozanlar arasında kendilerine bir yer açabilirler. “İçinde yaşadığımız çağa kadar yaratılmış bütün sanat abideleri, kendi aralarında ideal bir düzen ve bütün oluştururlar.”Aldım, kabul ettim. Ama siz de kabul edin ki, futbolcuların soyunma odaları, mağazaların elbise kabinleri, doktorların paravanları vardır. Ama bir şey veremesem de, eli boş göndermemem gerekiyorsa sizi Robert Frost gibi “Ormanda karşıma iki yol çıktı.Ben az kullanılmış olanını seçtim.”diyebilirim.Ve hatırlayabilirim Behçet Necatigil'i:
“ Nerden niçin mi geldim
Bilmeden bir şey diyemem,ya siz?
Hem hiç önemli değil
Geldim, yer açtılar, oturdum
Girip çıkanlar vardı
Zaten ben geldiğimde.”
* * * *
Cahit Zarifoğlu'nun mektubu ılık bir çöl rüzgarı gibi Arabistan'da beni bulduğunda on dokuz yaşındaydım.Henüz edebiyat dergilerine göndermemiştim şiirlerimi.Orada tanıştığımız bir Türk mühendisinin okumak bahanesiyle aldığı şiirlerimi Cahit Zarifoğlu'na gönderdiğini, içinde “Sen de bir imza sahibi olacaksın.”cümlesi bulunan o ılık mektubu aldığımda anladım. Zarifoğlu, mektupla beraber “Öfkeli Çocuklar”adlı şiirimi yayınladığı Mavera'nın son sayısını da göndermişti bana. Dünyanın bir ucunda beni bulan bu elin yazdıklarını o günden sonra daha yakından izlemeye başladım.Zarifoğlu bir şiirinde “Bu sabah beni iri anla, taşıp”diyordu ve hayatında bir kez taşmamış kimi şairler onun şiirlerini anlamsız buluyordu.Zarifoğlu'yla mektuplaşmalarımız devam etmiş, ne yazık ki yüz yüze görüşemeden Hakkın rahmetine kavuşmuştu.O zamanlar henüz İsmet Özel'le tanışmıyordum.Özel'in Zarifoğlu'nun ölümünün ardından “O'ndan sonrakiler O'nda ders alınacak bir taraf bulacaklardır.Hem şiirin kendine mahsus kaliteleri bakımından, hem müslüman bir şairin dünya hayatındaki temayülleri bakımından.” diye yazmasından çok sonra kader İsmet Özel'le yollarımızı kesiştirdi.Türk şiirinin bu büyük şairleri benim özge şairlerimdir ve onlar hakkında bir soruşturma kapsamında cevap vermemin haklarını vermeme yetmeyeceğini düşünürüm.Allah ömür verirse onlar hakkında oylumlu yazılar yazmak istiyorum.
* * *
Şairin kişisel tarihi içinde yaşadıklarının yanı sıra okudukları da yer alır.Tek bir olayın bir esere ilham kaynağı olduğunu söylemek nasıl gerçekle bağdaşmazsa tek bir eserin de bir başka eserin biricik kaynağı olduğunu söylemek o kadar yanlış olur.Doğrusu bunlar ancak heyecanları taşırıcı bir rol üstlenmişler, şairin derinlerinde birikip zamanla cevhere dönüşen şiiri yeryüzüne çıkarmışlardır.Yazdığım şiire katkıda bulunmayan ne var! Yalnız tabiat ve olaylar değil, kitaplar da ruhumun denizini kıpırdatıyor.Çağrışımın manivelası iradeyi dayanak noktası olarak alıp, yerküreyi yerinden oynatıyor.
Hece (Mart 2006)
<end>

<start>
Şairler, kendilerini nesnelere ad veren Âdem gibi görüyorlar.(1)  Ben Ali'yim.
Şehrin Hakimi değilim.(2)  Öğretmeni de.
Belki taş ustalarından biriyim, yonttuğu taşların o büyük yapıya bir şey katmasını isteyen. Ve kopmamasını, o kadim estetikten.
Fotoğraf çekerken metre ayarını bozarım. Bu yüzden resimlerim fludur.
Suyu doldurduktan sonra testiyi kırarım, suyun akışını izlemek için.(3)
Vapura her bindiğimde, can yeleklerinin yanındaki levhadaki “Can Yeleğini Nasıl Kullanacaksınız? ” başlığını okur, gülümserim.
Köpekler daha uzaktan gördüklerinde beni havlamaya başlarlar. Ancak çalıyı dolaşmayı ar sayar, yanlarından yürür geçerim.
Mikrofonu bayrak yarışındakiler gibi birbirlerinin elinden kapıp kaçanları saha kenarından izlerim, ne susarak, ne konuşarak.
Hüzün, demeden hüznü, acı demeden acıyı, aşk demeden aşkı anlatabilirim.
Mürekkebe su katmam, çoğalması için(4)
“Evet, özür dilerim. Kusuruma bakmayın. Yazmamak elimden gelmiyor”(5)
Kızmamak da haksızlıklara(6)
Fotoğraf çekilirken kalabalığın arkasında kalırım. Ve hayret içerisinde kalırım ne zaman bir futbol takımı gibi yarısı çömelmiş, yarısı ayakta objektife bakarak poz verenleri görsem.
Sonra sevinirim; iyi ki bu fotoğrafta yokum ben!
Şiir neden mi beni seçti?
Kim bilir,
belki de bu yüzden.
(1)  “Her genç şair, kendini nesnelere ad veren Âdem gibi görür. Gerçekte Âdem değildir, üstelik arkasında köklü bir gelenek vardır. O gelenek de yazdığı dil ve okuduğu edebiyattır.” Borges
(2)  “Şair, şehrin hakimidir, ama şehrin bundan haberi yoktur.” Browning
(3)  “Sen kapları, testileri hele bir kır sular nasıl bir yol tutar gider” Mevlâna
(4)  “Yeni şairler mürekkebe çok su katıyorlar” Goethe
(5)  Borges
(6)  “Pek öyle bir şey değildir şiir
biraz fazlası Antiller'deki kasırganın” Raymond Queneau
MERDİVENŞİİR
TEMMUZ-AĞUSTOS 2005
Sayı 4
<end>

<start>
Parlak turuncu üzerine siyah şeritlerle bezeli kıyafetiyle bütün gün uyuduktan sonra, gece davetten davete koşan, gözalıcı kostümüyle dikkatleri üzerine çekmek şöyle dursun, her seferinde gözleri uyuşturup fark edilmemeyi başaran, uzun boylu ve cüsseli; ama çok iyi koşan, yüzen ve tırmanan, uzun otlar arasında ve mağaralarda gölgelenip, kayalık dağlarda güneşlenen, suların ve ormanların sofrasında “buyurun” denilmesini beklemeyen kaplanlar var aramızda.
Hala aramızdalar, yüz binden yedi bine düşse de sayıları. Bir yüzyıl sonra hâlâ aramızdalar; çünkü; iki aylık bir bebek annesinin memesini ancak bulurken, onlar iki aylıkken anneleriyle avlanmaya çıkar, altı aylık bir bebek ancak hecelerken, onlar altı aylıkken öldürmeyi öğrenir, on altı aylık bir bebek henüz yürürken onlar on altı ayda usta bir avcı olurlar. Artık karanlıkta gördüğünüz, rüzgârda salınan bitkiler değil, avlanmaya çıkmış bir kaplandır sadece. Hangi hırsızdan öğrenmiştir yürümeyi bilinmez ama iyi öğrenmiştir ve ayak seslerini, nefes alıp verişini ve yüreğinin gümbürtüsünü duyurmadan ağır ağır yaklaşır avına; atılır, kavrar ve dişlerini boğazına geçirir.
“Tiger, tiger, burning bright
In the forest of the night
What immortal hand or eye
Could frame thy fearful symmetry? (1)
Kaplan, kaplan gecenin ormanında
Işıl ışıl yanıyorsun
Hangi ölümsüz eldir ya da göz
Senin müthiş yapını kuran? ”
İşte sürüklüyor avını, sessizliği sese katarak, yüzlerce metre sürüklüyor; antilopu, bufaloyu, domuzu. Uzun otların arasına götürüyor; yalnız yiyecek. Ne öğretmen! Bize kudreti ve sesizliği öğretiyor.
“Hangi gök çatlağından sızıyor
Gözlerinin alevi
Hangi kartal kanadı, hangi yürek
Hangi el ateşi kavramaya cesaret edebilir? ”
Sırtı dönükken bile gözleri çullanıyor üstümüze; kulaklarındaki beyaz noktalar karanlıkta göze benziyor ve ona göz diken yırtıcılar, o başka tarafa bakarken kendilerine baktığını sanıyorlar.
“Ve hangi omuz ve hangi sanat
Bükebilir kalbinin kirişlerini
Ve senin kalbin çarpmaya başladığında
Hangi heybetli el ve hangi heybetli ayak”
İşte kaplan efsanelerimize giriyor ve biz cesareti, hırsı, kudreti, şehveti ve aşkı onun sırtına yüklüyoruz. Avcılarımız bir kaplanı anlatamadan öldüklerinde ölüyorlar gerçekten, ressamlarımızın kollarına kan, ancak fırçalarını turuncuya ve siyaha batırdıklarında geliyor ve şairlerimiz kelimelerini kirli beyaz beneklerine sürmeden yazamıyorlar.
“Hangi çekiç, hangi zincir
Hangi ocaktaydı beynin
Hani o örs, nerde yumruk
Dehşetinden ürkmeyen.”
İşte kaplan insanı korkutuyor; halbuki avlanma yeteneğini kaybetmiş olması gerek insana dokunması için; yaşlı, yaralı ya da yavrulu olması gerek. Kaplan ancak o zaman kolay bir av olarak insana tenezzül ediyor.
“Yıldızlar mızraklarını aşağı fırlattıklarında
Ve suladıklarında cenneti gözyaşlarıyla
Gülümsedi mi yaratan harika eserine
Kuzuyu yaratan mı seni yarattı? ”
Oklarımızı ve mızraklarımızı, yani sessizliğimizi terkedeli çok oluyor; kaplanların öğrettiği gibi değil, kendi bildiğimiz gibi avlanıyoruz artık. Onları, kürklerinin üstünde sevişmek, azalarından afrodizyak yapmak için öldürüyoruz. Bazen de öldürmeden elde etmek gerekiyor onları; ormandan çıkarıp sirke sokmak gerekiyor, ormandan çıkarıp hayvanat bahçesine.
“Kaplan, kaplan gecenin ormanında
Işıl ışıl yanıyorsun
Hangi ölümsüz eldir ya da göz
Senin müthiş yapını kuran?
Hayır, kaplan gecenin ormanında bir kor gibi yanmıyor artık. Karşısında suni bir gece, suni bir orman, suni bir göl, suni bir av ve gerçek bir insan var; parmaklıkların arkasında çocuğuna, “İşte bu kaplan! ” diyen.
***
İşte bu kaplan da sinekler tarafından öldürüldü, hem de uyutularak! Hayır, çakalların tuzağına düşmedi, hastayken aç bir arslan parçalamadı onu. Kasları gevşedi, solunum hızı düştü, göz kapakları ağırlaştı. Uyku, çeliği paslandırdı, dişi kırdı, tırnağı söktü.
Dünya, sanki daha önce hiçbir kaplanı uyutmamış gibi açtı gözlerini. Haber ajanslarında tuşlara dokunuldu ve kağıttan dereler akmaya başladı:
“ÇEÇE SİNEKLERİ KAPLAN AVINDA!
-Hindistan'da uyku hastalığına yakalanan 11 bengal kaplanı öldü. Veterinerler erken teşhis koyamamakla suçlanıyor.
-Doğu Hindistan'da dünyanın en büyük beyaz kaplan topluluğunuzun bulunduğu Nandankanan Hayvanat Bahçesi'nde çeçe sineği faciası yaşanıyor. 11 kaplan öldü, ikisi ağır durumda olan altı kaplan da yoğun bakımda. Biyopside kaplanların çeçe sineklerinin bulaştırdığı uyku hastalığına (typanosomiyasis)  yakalandığı ortaya çıktı.”
Evet kaplanların ateşi yükseldi, lenf düğümleri şişti ve derin bir uykuya daldılar. Üç metre uzunlukları üç yüz kilo ağırlıkları ile ömürleri üç ayı geçmeyen 6 milimetrelik çeçe sineklerine yenildiler.
“Ve hangi omuz ve hangi sanat
Bükebilir kalbinin kirişlerini
Ve senin kalbin çarpmaya başladığında
Hangi heybetli el ve hangi heybetli ayak”
(1)  William Blake, Kaplan
MERDİVENŞİİR
TEMMUZ-AĞUSTOS 2005
Sayı 4
<end>

<start>
O ısrarla bir dalı tutuyor. Nehrin coşkun suları yalnız kayıkları değil, masaları, masa lambalarını, telefonları, zil çığlıklarını, kalemleri, çarpık imzaları, cüzdanları, kredi kartlarını, köpekleri, şık tasmaları, bıçakları, çırpınan avları, ipleri, kuduz çamaşırları, saatleri, tehirli dudakları, arabaları, parlak jantları, televizyonları, aptal programları, küllükleri ve külleri yüzdürüyor. O, ısrarla bir dalı tutuyor ve önünden akıp geçen yüzlerce şekli hafızasına, bir fotoğraf makinesi sürati ve bir heykeltraş ağırlığıyla kazıyor. O, yanından geçen binlerce figürün arasına karışıp sürüklenmekten korkuyor. Bu yüzden tutunduğu dalı bir an olsun bırakmaması gerektiğini biliyor ve ince bileklerini dalla bütünleştiren platin bir çivi taşıyor bedeninde.
Bazen tek bir ağaç, bazen bir orman geçiyor yanından. Vahşi hayvanlar nefes alıp veriyor. Dallar da yapraklara sarılıyor korkudan. Her canlı saatine bakıyor. Hepsi emin tam vakti olduğundan. Yalnız şair, o tekrarlıyor kendi kendine. Hafızası kabul etmek istemeyince. Tekrarlıyor durmadan:
Ellerimin önündeki dallar da
Sarıldı yaprağa
Göremiyorum karşı yamacı
Erken mi yoldayım
Ben mi geciktim
Yoksa ben mi geciktim
Nehrin içine şüphe düşüyor, işitince kelimeleri. Taşıdığı yükü denize dökmek için. Acaba gecikti mi? Hem gece uyumak yok koşmaya devam. Hem her gece atlılar akıyor yanından.
Önümüzde bir çınar yükseliyor
Her gece atlılar geliyor ona
Destan söyleşip gidiyorlar
Esmerlikleri
Tutuşup kuruyan dudakları kalıyor sabaha
Bu destanı ancak kuruyan bir dudak anlatabilir. Destan tutuşturur, çınar gölgelendirir. Kırmızıdan siyaha döndükçe bu mısralar, kırmızıdan siyaha döner atlılar. Kırmızıdan siyaha döndükçe bu dudaklar, siyah kelimeleri nehre yuvarlar. Ve ıslanır ve rüzgâr ıslağı sever. Ve ıslanır şairin tutunduğu dal titrer.
Dostum
Üşüyorum dedin
Üşüme
Korkuyorum-Korkma
Kaçıyorum-Kaçma
Ürperiyorum düşünceden-ürper
Üşüme, korkma, kaçma ama ürper. Tepeden tırnağa siyah gölgeler, yerini bıraksın artık güneşe. Yerini bıraksın çınar balkona. Şehir yüzsün nehrin en sığ yerinde.
Sabah trafik
Çınara kim bakar
Kim geçer dallarından
Bahar mı geliyor
Komşunun balkonunda
Çamaşırlar renk renga renk
Gizli bir ortaklık olmalı aynalarla arasında. Ki her şey yüzünü görmeye koşar baharla. Saçlar salınır, arılar salınır kovanlardan. Estetik cerrahlar; neşteri kovanlardan. Dağlar; suyu kovanlardan nehre. Kışı kovanlardan; erik ağacı. Ve bahar gelince şehre; yeşil yanar trafik lambaları... Ya kızlar, ya bahar zambakları?
Kızlar göğüslerini
Baharın ağacına
İlk açan çiçeğine
Dayadılar
Arılarla erkekler boğuşuyor
Arılarla uçan bütün çiçeklerle
Ayaklarında taşınan tozlarla
Akıyorlar alıp götürülürken
Yaprakevlerin içindeki dişiliklere
Bir ağaç nefes nefese koşuyordu bir ormana yetişmek için. Bir bulut nefes nefese koşuyordu bir yağmura yetişmek için. Bir taş nefes nefese koşuyordu bir katile yetişmek için. Bir göz nefes nefese koşuyordu bir âmâya yetişmek için. Bir çiçek nefes nefese koşuyordu bir bahçeye yetişmek için. Sen dostum, sen duymadın, oysa fısıldanmıştı sana. Sen o gün doğacaktın; güneş ne gün doğacaksa. Nerede vakit kaybettin bilmem. Hangi yıldırımlar yolunu kesti, hangi mağaralara sokuldu gölgen. Atın kaçıp gitti mi yoksa dağlara söyle. Yoksa dağlara söyle, yeni bir at göndersin. Yoksa dağlara söyle emsin korkularını. Yoksa dağlara söyle, yankınla sedeflensin.
Dostum geç kaldın
Güneş ne gün doğacaksa
Söylediler duymadın geç kaldın
Otur ağla sonra soframda doy
Ekmek tut zeytin tat
Açlığını eğlerken sen
Bak nasıl ayçağın erleri
Savaşarak ve devirleri aşarak geldiler
Karanlığı karaladılar yolları tuttular
At tepmedeler
İlkçağ, ortaçağ değil ayçağ. Hilal büyüdü, dolunayçağ. Her şey eskidi, ay hâlâ yeni. Kılıç parlaklığı yakamoz değil mi? Savaşarak ve devirleri aşarak değil mi? Değil mi ki karaladılar karanlığı. Değil mi ki her gece çınarla söyleştiler. Otur ağla, tat sıradanlığı. Bak nasıl bilediler şairler kelimeleri. Yalnız yol katetmediler, kestiler taşı, demiri. Alevi kestiler; alev kül şimdi...
Bak nasıl savaşı bindiler. Gece çınara gelip söyleşip
Kelime ettiler söz bilediler
Zorun yamanını kolayladılar
Sahip olun taşa demire
Aleve
Küle bile
Küle sahip olun ki ateşi hatırlayın. Ateşi hatırlayın ki her dolunayı, gümüş bir tepsi gibi külle parlatın!
*Ağaçlar, Cahit Zarifoğlu
MERDİVENŞİİR
MAYIS-HAZİRAN 2005
Sayı 3
<end>

<start>
Babil kulesi yıkıldı; söze bir yerden başla! Fakat hangi yerden? Bütün diller birbirine dolaştı, hangi yerden! Bir kelimeyi yerden yere vur, bir kelimeyi bağışla! Bir kelimeyi öp, bir kelimeyi seyret, bir kelimeyi ağla! Cebinde beş tüy gezdir kalem yerine; kartal, akbaba, güvercin, tavus ve serçe. Beş kanatla beş ayrı mektup yaz ve söyle; hangi tüyün yazısı daha güzel, hangi tüyle kanatlanıyor ruhun, hangi tüyle kıpır kıpır gölgeler, hangi tüyle ölüme yolculuğun? Hem mektuplar hem posta arabaları ağır. Hem hangi tüyle imzalıyorsun?
Posta arabalarından söz et bana
Kan var bütün kelimelerin altında
Ezop'un şu lânetli dilinden söz et
Kan var bütün kelimelerin altında
Bu taşın altında ne var? Ya bu kelimenin? Batması mukadder bir geminin, yol aldığı gibi kayalıklara. Kölesiyken kahini oldun Babil'in. Ezop, efendine öğret; dil ne lanetli bir şeydir... Dündür, bugündür, gelecektir; hiç ummadığın anda.
Umulmadık bir gün olabilir bugün
Aslan kardeşçe uzanabilir kayalıklara
Bir çay söyle yağmurların kokusunda
Kan var bütün kelimelerin altında
Bir çay söyle; akşam kanı olsun! Kıpkırmızı ışığı yüze vursun. Aslan çeksin tırnaklarını, kavga yok bugün. Kan var bütün kelimelerin altında...
İşte durup dururken şurda
Bir yelpaze gibi açıldı sesin
Güzün en gürültülü kanadında
Göğün en ince dalında
Bir yelpaze; bin kuş şakıyor her katında. Bir yelpaze; bin kuyuya bakraç salıp değmiyor suya. Bir yelpaze; göğün en ince dalında; düştü düşecek sonbaharımda... Bir yelpaze gibi açıldı sesin. Kan dalgalanıyor rüzgarında.
Kan var bütün kelimelerin altında
Umulmadık bir gün olabilir bugün
Bir çeşme gibi akabilir cumartesi
Çığlığındaki sessiz harfler
Dün gecenin ağırlığıdır damarlarında
Umduğumuz nice gün, umulmadık yaralar açtı tenimizde. Belki adalet olur; umulmadık bir günle iyileştiğimizde. Bir çeşme gibi akabilir cumartesi ve götürür kirimizi. Bu bir cumartesi çığlığı belki. Bir çığlıkta nasıl durursa sessiz harfler, öyle durur işte sesinde kelimeler. Öyle durur, çünkü gecenin ağırlığı hâlâ üzerinde. Damarsız akan kan yayılır sözle.
Ne güzel konuşur sokak satıcıları
Fötr şapkalarıyla ne kalabalıktırlar
Ve çiçekçi kızların göğüsleri
Daha suçsuzdur kırlangıç yumurtasından
Kan var bütün kelimelerin altında
Çünkü aşk, şalını örtmüştür şehre. Artık her konuşma güzel, her bulut gölge. Resim flu, şapkalar birbirine karışmış. Bir kalabalık, hepsi bu! Ne önemi var! Her şey masum ve çiçekçi kızlar, kanlı güller taşıyorlar sepetlerinde.
Yaprağını dökecek ağaç yok burda
Ama ışık dökebilir olanca renklerini
Sürekli işbaşındadır belleğin
Tanık şairler arasında
Oyuncu arkadaşlar arasında
Ağaçlar, yapraklarını toplayıp gittiler. Yanlarında meyvelerini ve gölgelerini de götürdüler. Fakat bıraktılar bizi. “Bir gölge bile değilsiniz! ” dediler. Hey tepeler, vadiler, bozkırlar, kayalıklar, ne kadar çıplaksınız! Boşuna heveslenmeyin. Yaprağını dökecek ağaç yok burda! Ağaç yok! Ağaç yok! Ağaç yok! Güneş sen dök o halde renklerini! Güneşsen yak ve biz unutmayalım renklerini.
Yolculuk bir kafiye arayabilir
Atının kuyruğundaki düğümde
Ölüm bir kafiye arayabilir
Ak gömleğinde
Yol bir kafiye arar ve bulur
Dönemeçlerin benzerliğinde
Ben bir kafiye arar ve bulurum sana ait her şeyde. İşte şairlerin gözü önünde, eğildiği dizi önünde, ay kararır yüzü önünde. Ben bir kafiye arar ve bulurum.
At, yola; ölüm, kefene; yol, dönemeçlere sığındığında, anladım:
Kan var bütün kelimelerin altında!
Bir gül al eline söz gelimi
Kan var bütün kelimelerin altında
Beş dakka tut bir aynanın önünde
Sonra kes o aynadan bir tutam
Beyaz bir tülbent içinde
Koy iç cebine
Bütün bir ömür kokar o ayna
Kan var bütün kelimelerin altında.
- Bir gül almak kolay mı? Demek bir gül alayım elime!
- Söz gelimi!
- Demek aynanın önünde tutayım beş dakka!
- Söz gelimi!
- Demek keseyim o aynadan bir tutam!
- Söz gelimi!
- Bir tutam saç gibi beyaz tülbent içinde!
- Söz gelimi!
- Bütün bir ömür boyu cebimde bahar!
- Söz gelimi!
- Söz gelimi göstermez gülü gören aynalar!
Kan var bütün kelimelerin altında
İşte o kandır senin gülüşün
Sızmıştır hayatın derinliklerine
Siyahtır orda kırmızıdır
Daldan dala atlar
Sever çocuklara anlatılan masalları
Bıçak izidir iki dudağın birleştiği çizgi. Kesilen bir hayattır; nardır yani. Işıl ışıl beyaz nar taneleri; saçılır etrafa kandır yani. Ve emer toprak fışkırsın diye hayat, bu gülüşü tutamaz, sağnaktır yani. Emer zindanlarda sultanlar yüzüğünü. Siyahtır, kırmızıdır; ağudur yani. Daldan dala atlar bu ağulu ses; masallara dokunur; avutur yani.
Ama iş savunmaya gelince
Yalnız alevi savunur
Ve güneşin solmaz çekirdeğini
Yalnız doruklarda
İş savunmaya gelince; kış fırtınayı savunur, deniz aysbergi, oysa bahar savunamaz çiçeklerini; hırsız elması savunur, savunamaz elmas alevlerini. Aşk, sen savunursan; yalnız alevi savunursun ve güneşin solmaz çekirdeğini. Aşk, sen savunur musun?
Savunuyorsan teslim olan kim yalnız doruklarda?
Güneş dünyaya yaklaşt� � ...
Umulmadık bir gün olabilir bugün
Kan Var Bütün Kelimelerin Altında
Kan Var Bütün Kelimelerin Altında, Cemal Süreya, 1969.
Meridvenşiir
Mart Nisan 2005
Sayı 2
<end>

<start>
Biliyorum bu vakitte
Zorlanıyor göğsün ta derinden
Sormak zorunda olduklarından
Herman Hesse(1)
Soru işaretini kesik koluna çengel yapan, bir gözü kara bantla kapalı korsan, açıldı kaybedene kadar karayı. Şair olduğu söyleniyor; elini çengelle değişmesini, arama ihtirasına, gözünün birinden vazgeçmesini, tek gözle daha iyi nişan almasına bağlayanlar var. Mahrum kalınan her şeyin, yerine mahrum kalınan başka bir şeyi bırakarak, yokluğunu varlığa çevirdiğini söyleyenler de. Soru sormanın cevap vermekten kolay olduğunu düşünenler yanılıyorlar. Yanılıyorlar; çünkü sormak, emmektir yılanın soktuğu yeri, emmek yeşil yarayı iğrenmeden, sonra tükürmek o kanlı zehri!
“Yaşam, gerçekten ne zaman yaşamımız oldu bizim?
biz gerçekten ne zaman biz olduk? ”
Octavio Paz(2)
“Ah kimden, kimden bize hayır var? ”
Rilke(3)
“İnsanı sözcüklerle, anlamlarla dayanılmaz bir güreş
Karşısında bırakan. Şiirin önemi yok,
İnsanın umduğu kadar değil
Çoktan beri aranan şeyin değeri ne?
Değeri ne çoktan özlenen sessizliğin, sonyaz erincinin
Değeri ne yaştaki bilgeliğin! Aldattılar mı bizi...”
T. S. Eliot (4)
“Öyle gelir ki bana, uyumak yeğdir böyle yoldaşsız olmaktan
Böyle beklemekten; ve ne yapmak ve ne söylemek gerek bu arada
Bilmem; hem neye yarar ozanlar yoksunluk zamanında.”
Hölderlin(5)
***
“Eski mutlu kıyılar”(6)  için kendi kıyılarını terkediyor Hölderlin ve açılıyor denize. Gözün karasını, aklın karasına tercih ediyor. “Bizim olanı arayalım ne kadar uzaksa da”(7)  mısrasıyla demir alıyor yurdundan. “Ozanın ozanı”(8) , “kalıcı olan”(9)  ın peşine düşüyor yoksunluğunun farkına varıp. Bir yandan akılla inancı uzlaştıramayan protestan ilâhiyatının papaz cüppesini asıp, eski Yunan'ın mitolojik tanrılarında insanı arıyor, öbür yandan şairi Tanrı'yla insanlar arasında bir rahip gibi görerek “İnsana” kim? ” olduğunu ve “neye tanıklık edeceğini” hatırlatıyor. Dili sırf bu yüzden “mülklerin en tehlikelisi” olarak tanımlıyor Hölderlin. Yaşadığı çağın insanına ne kadar dil dökse de, sesi gürültüye karışıyor ve kimse duymuyor onu. Yaşarken çok az tanınıyor, öldükten sonra yüzyıl geçmesi gerekiyor tanınmak için. 20. Yüzyılın başlarında geriye dönüyor dünyaya “eski mutlu kıyılar”dan. Bir yoksunluk çağında unutulup, bir başka yoksunluk çağında gözlerini açıyor. Bu “sığ” ve “bayağı” çağ sırf bu soruyu yeniden sorsun diye çağırmıştır Hölderlin'i belki, delirse de ondan akıl almak istemiştir:
“...Ve ne yapmak ve ne söylemek gerek bu arada
Bilmem; hem neye yarar ozanlar yoksunluk zamanında”
Bir şairin sözlerine kim kulak verir, sustuğunda matem tutulmazsa(10) . Zevk Çağı'nın insanı ne cevap verebilir bu zehirli soruya! “Körün Parmak Uçları”nın ozanına gelince; o, karanlığın -yani yoksunluğun- kara memelerini emerek büyüdüğünü düşünür şiirin. Körün parmaklarının daha keskin gören gözlere dönüştüğüne, etkinin etkenlerin çoğalmasıyla değil, azalmasıyla güçlendiğine inanır. Ona göre, bir şey vardır daha müthiş, bir şeye sahip olmaktan. Dilin uçurumundan düşmeden tanıklık edilecek bir şey. Şairin yapabileceği de olsa olsa tanıklıktır şiiriyle. Yoksunluk zamanında her siperi, her çalıyı, her barikatı tanık kürsüsü yapmaya çalışmaktır. Dilin uçurumundan yuvarlanmadan tanıklık yapmanın ödülü ise ilahî ile insanînin birleşmesiyle ortaya çıkacak büyük şiirdir.(11)
(1)  Bugün Değil'den
(2)  Güneş Taşı'ndan
(3)  Duino Ağıtları'ndan
(4)  Doğu Coker'den
(5)  Ekmek ve Şarap'tan
(6)  Beni eski
Mutlu Kıyılara bağlayan
Nedir ki, yurdumdan
Daha çok seviyorum onları? (Hölderlin)
(7)  Ekmek ve Şarap'tan
(8)  “Ozanın ozanıdır Hölderlin bizce” (Heidegger)
(9)  “Fakat kalıcı olanı ozanlar kurar.” (Hölderlin)
(10)  “Bırak beni haykırayım, susarsam sen matem et
Unutma ki şairleri haykırmayan bir millet
Sevenleri toprak olmuş öksüz çocuk gibidir.” (Mehmet Emin Yurdakul)
(11)  “Büyük şiir, ilâhî ile insanînin içten birleşmeleridir.” (Hegel)
MERDİVENŞİİR
MART – NİSAN 2005
SAYI 2
<end>

<start>
Gece, iyice koyulaşmayı bekledi şairin kapısını vurmak için. O koyu kara zifti, kararmış bakır bir cezveden göz kapaklarının üstüne ağır ağır boşaltmaya başladığında, şair kitaplarının içinde sırt üstü yüzüyordu. Hayır, kulaç atmıyor, ayaklarını ileri geri oynatmıyordu. Kendini emin sulara bırakmış, unutulmuş eski bilgiler üzerinde düşünüyordu. Bir süre sonra, düşünceleri de gece gibi koyulaşmaya, flu bir rüyanın anaforuna kapılmaya başladı. Tam kapanıyordu gözleri ki, gecenin kapıyı çalma vakti gelmişti küçük bir tıkırtı düştü kulağına. Bir tıkırtı; azarlanmaktan korkan.
Ortasında bir gecenin, düşünürken yorgun, bitkin
O acaip kitapları, gün geçtikçe unutulan,
Neredeyse uyuklarken, bir tıkırtı geldi birden,
Çekingen biriydi sanki usulca kapıyı çalan;
“Bir ziyaretçidir,” dedim, oda kapısını çalan,
Başka kim gelir bu zaman? (1)
Merak, şairin zihninde çadırlarını kurmaya başladı. “Kim? ” Alfabenin her harfi bir çadırın içinden fısıldadı: “Kim? ”
Ah, hatırlıyorum şimdi, bir aralık gecesiydi,
Örüyordu döşemeye hayalini kül ve duman.
Işısın istedim şafak, çaresini arayarak,
Bana kalan o acının kaybolup gitmiş Lenor'dan,
Meleklerin çağırdığı eşsiz, sevgili Lenor'dan,
Adı artık anılmayan.
Şömine, acemi bir ressam gibi döşemeye çizdiği resmi sevgiliye benzetmeye çalışıyordu. Boyası kül ve duman olan resim, şairin içini acıtıyor, meleklerin çağırdığı sevgiliyi -adı artık dünyada anılmayan, kimsenin kendisini çağırmadığı sevgiliyi- hatırlıyordu.
İpekli, kararsız, hazin hışırtısı mor perdenin
Korkulara saldı beni, daha önce duyulmayan;
Yatışsın diye yüreğim, ayağa kalkarak dedim:
“Bir ziyaretçidir mutlak usulca kapı çalan;
Gecikmiş bir ziyaretçi usulca kapıyı çalan.
Başka kim olur bu zaman? ”
Bilinmeyen, korkutuyordu şairi. Mor perdenin ipeksi hışırtısı, kalbini sarıp sarmalıyor, teskin edeceği yerde kırbaçlıyordu ruhunu. Ve beden kalkıyordu yerinden: Teyakkuz bu!
Kan geldi yüzüme birden, daha fazla çekinmeden,
“Özür diliyorum,” dedim, “kimseniz Bay ya da Bayan;
Dalmış, rüyadaydım sanki, öyle yavaş vurdunuz ki,
Öyle yavaş çaldınız ki kalıverdim anlamadan.”
Yalnız bu karanlığı gördüm, uzanıp da anlamadan
Kapıyı açtığım zaman.
Ha cesaret yürüyen kanla! “Ne olacaksa olsun! ” der gibi bir tavırla, diklenmeye çalışarak, ama korkak, meçhulden özür diliyordu şair. Eğer özür dilenecekse birinden. Daha iyisi bulunamazdı meçhulden
Gözlerimi karanlığa dikip başladım bakmaya,
Şaşkınlık ve korku yüklü rüyalar geçti aklımdan;
Sessizlik durgundu ama, kıpırtı yoktu havada,
Fısıltıyla bir kelime, “Lenor” geldi uzaklardan,
Sonra yankılandı fısıltım, geri döndü uzaklardan;
Yalnız bu sözdü duyulan!
“Lenor” gelmeliydi bu ürkek tıkırtının ardından. Lenor, şairin canı ayrılan. Aklından bulutlar gibi süzülen rüyaları şaşkınlığa çevirerek girmeliydi kapıdan.
Şairin dudaklarından çıkan fısıltı yankılandı. Fısıltı ve yankı. Ancak sevgilinin adı yankılanır fısıldandığında. Ve yalnız o ad duyulur vadiler arasında.
Duydum vuruşu yeniden, daha hızlı eskisinden,
İçimde yanan ruhumla odama döndüğüm zaman.
İrkilip dedim: “Muhakkak pancurda bir şey olacak;
Gidip bakmalı bir kere, nedir hızlı hızlı vuran;
Yatışsın da şu yüreğim anlayayım nedir vuran;
Başkası değil rüzgardan.”
Şüpheyi bastırmalıydı rüzgar. İtiraf etmeliydi pencereye vurduğunu. Şair, düş örtüsünü sıyırıp atmalıydı hakikatin üstünden. Her şey apaçık yüze vurmalıydı; ümit ve korku...
Çırpınarak girdi birden o eski, kutsal günlerden
Bugüne kalmış bir kuzgun pancuru açtığım zaman
Bana aldırmadı bile, pek ince bir hareketle
Süzüldü kapıya doğru hızla uçarak yanımdan
Kondu Pallas'ın büstüne hızla geçerek yanımdan,
Kaldı orda oynamadan.
Kuzgun, gecenin öteki adı. Altmış dokuz yaşında bastonsuz uçabilen ihtiyar kuş(2)  altmış altı santim boyundaki büyücü karga. Deniz kıyılarından dağlara, açık alanlardan ormanlara, döne döne yükselen duman. Kaya çıkıntılarında yuva yapan zenci.
Gururlu, sert havasına kara kuşun alışınca
Hiçbir belirti kalmadı o hazin şaşkınlığımdan;
“Gerçi yolunmuş sorgucun,” dedim, “ama korkmuyorsun
Gelmekten, kocamış Kuzgun, Gecelerin kıyısından;
Söyle, nasıl çağırırlar seni Ölüm kıyısından? ”
Dedi Kuzgun: “Hiçbir zaman”
Kuzgun, yalnızlığın öteki adı. Sevgilisini yılda bir kez gören aşık. Yaşam boyu yalnız yaşayan evli(3)  Ölüm kıyısından gelmiş; nasıl söylesin ismini? !
Sözümü anlamasına bu kuşun şaşırdım ama
Hiçbir şey çıkaramadım bana verdiği cevaptan,
İlgisiz bir cevap sanki; şunu kabul etmeli ki
Kapısında böyle bir kuş
kolay kolay görmez insan;
Böyle heykelin üstünde kolay kolay görmez insan;
Adı: “Hiçbir zaman” olan.
Kuzgun, hafızanın öteki adı.(4)  Ürküten kuş kelimeleri. Heykelin üstüne tünemiş, özetliyor bildiklerini. “Hiçbir zaman! ”
Durgun büstte otururken içini dökmüştü birden,
O kelimeleri değil, abanoz kanatlı hayvan.
Sözü bu kadarla kaldı, yerinden kıpırdamadı,
Sustu, sonra ben konuştum: “Dostlarım kaçtı yanımdan;
Umutlarım gibi yarın sen de kaçarsın yanımdan.”
Dedi Kuzgun: “Hiçbir zaman! ”
Kuzgun, dostluğun öteki adı. Uçmamak için kıran kendi öz kanadını. Bahanelere sığınmayan; terketmeyen “hiçbir zaman”
Birdenbire irkilip de o bozulan sessizlikte
“Anlaşılıyor ki,” dedim, “bu sözler aklında kalan;
İnsaf bilmez felaketin kovaladığı sahibin
Sana bunları bırakmış, tekrarlıyorsun durmadan,
Umutlarına yakılmış
bir ağıt gibi durmadan:”
Hiç –ama hiç- hiçbir zaman.
Kuzgun, ağıdın öteki adı. Vefalı taziyeci; siyah elbisesini ömür boyu çıkarmayan. Sanki her yer ölü evi.
Çekip gitti beni o gün yaslı kılan garip hüzün;
Bir koltuk çektim kapıya, karşımdaydı artık hayvan,
Sonra gömüldüm mindere, sonra daldım hayallere,
Sonra Kuzgun'u düşündüm, geçmiş yüzyıllardan kalan,
Ne demek istediğini böyle kulağımda kalan.
Çatlak çatlak: “Hiçbir zaman! ”
Kuzgun, boğuk sesin yankısı. Öğreten, dile geleceğini çirkin sesle bile gerçeğin. Yüzyıllardan sızan bu kadim geleneğin temsilcisi olduğundan.
Oturup düşündüm öyle, söylemeden tek söz bile,
Ateşli gözleri şimdi göğsümün içini yakan
Durup o Kuzgun'a baktım, mindere gömüldü başım,
Kadife kaplı mindere, üzerine ışık vuran,
Elleri Lenor'un artık mor mindere, ışık vuran
Değmeyecek hiçbir zaman!
Kuzgun, imkansızlığın öteki adı. Gözleri imkansızlığın, rengi imkansızlığın! Bir daha asla!
Sanki ağırlaştı hava, çınlayan adımlarıyla
Melek geçti, ellerinde görünmeyen bir buhurdan.
“Aptal” dedim, “dön hayata; Tanrın sana acımış da
Meleklerini yollamış kurtul diye o anıdan;
İç bu iksiri de unut, kurtul artık o anıdan.”
Dedi Kuzgun: “Hiçbir zaman! ”
Kuzgun, sevimsiz yüzü gerçeğin. Durup durup söylüyor hayali zehirleyen sözü: Hiçbir zaman!
“Geldin bir kere nasılsa, cehennemlerden mi yoksa?
Ey kutsal yaratık,” dedim, “uğursuz kuş ya da şeytan!
Bu çorak ülkede teksin, yine de çıkıyor sesin,
Korkuların hortladığı evimde, n'olur anlatsan
Acılarımın ilacı oralarda mı, anlatsan...”
Dedi kuzgun: “Hiçbir zaman! ”
Kuzgun, ağzını bıçak açmayan bilge. Ama bıçaklayan her seferinde: “Hiçbir zaman! ”
“Şu yukarda dönen gökle Tanrı'yı seversen söyle;
Ey kutsal yaratık” dedim, “uğursuz kuş ya da şeytan!
Azalt biraz kederimi, söyle ruhum cennette mi
Buluşacak o Lenor'la, adı meleklerce konan,
O sevgili, eşsiz kızla adı meleklerce konan? ”
Dedi Kuzgun: “Hiçbir zaman! ”
Kuzgun, müjdelemeyen haberci. Ne olurdu söyleseydi. Ulaşamayacak mı sevgiliye? Yoksa cennette de mi? !
Kalkıp haykırdım: “Getirsin ayrılışı bu sözlerin
Rüzgarlara dön yeniden, Ölüm kıyısına uzan!
Hatıra bırakma sakın, bir tüyün bile kalmasın
Dağıtma yalnızlığımı! Bırak beni git kapımdan!
Yüreğimden çek gaganı, çıkar artık, git kapımdan! ”
Dedi Kuzgun: “Hiçbir zaman! ”
Kuzgun, kovulmak istenen gerçek. Kalbi didikleyen burgu; kalbi, aklı ve ruhu! Yalnız bile kalamayışın acısı! Ne ki yalnızlığın acısı! Gerçek gider mi hatıra bırakmadan ardında. Unutulur mu bir tüy bile bırakmadığında?
Oda kapının üstünde, Pallas'ın solgun büstünde
Oturmakta, oturmakta Kuzgun hiç kıpırdamadan
Hayal kuran iblisin gözleriyle derin derin
Bakarken yansıyor koyu gölgesi o tahtalardan
O gölgede yüzen ruhum kurtulup da tahtalardan
Kalkmayacak hiçbir zaman!
Kuzgun, gerçeğin asla çekilmeyecek gölgesi!
“Hiçbir zaman” sözlüğün en ağır cümlesi! Ümit ışığının silemediği gölge! Kuzgun nereden tünedin ruhumuzun üstüne! Kuzgun git ve bir daha dönme!
Dipnotlar
1- Kuzgun, Edgar Allan Poe. Şiirin Türkçesi: Ülkü Tamer, Türk Dili, Şubat 1961, sayı: 113
2- Bir kuzgunun altmış dokuz yaşına kadar yaşadığı bilim adamlarınca tespit edilmiştir.
3- Çiftler arasındaki bağ, yaşam boyu sürmekle birlikte kuzgunlar üreme mevsimi dışında genellikle yalnız yaşarlar.
4- Kuzgun, eğitildiği takdirde bazı cümleleri söyleyebilen bir kuştur.
<end>

<start>
The Sunday Times gazetesi insan başının on bin yılda yüzde otuz oranında küçüldüğünü ileri sürerken elinde kemikten deliller vardı. Şiirin gerilediğini iddia edenlerin elinde ise henüz somut bir kanıt yok. Yine de “Şiir geriliyor mu? ” sorusu Darwin'in evrim teorisi gibi –bütün zafiyetine rağmen- yakamızı bırakmıyor. Dahası maymundan insana giden yol bir u dönüşüyle tekrar maymuna götürüyor bizi. Victor Hugo, on dokuzuncu yüzyılda, “Şiir gerileyemez. Neden? İlerleyemez de ondan.” diyerek meseleyi tatlıya bağlamaya çalışmış, “Her yeni şair, yeni bir başlangıçtır.” ifadesiyle kendisinden sonra gelenlere ümit aşılamışsa da, bu soru hâlâ aşılamamıştır. Her şairin içindeki gizli put, ona “biricik olduğunu, şiirin kendisiyle “anlam kazanıp” kendisiyle “son bulacağını” fısıldayıp durdukça soru “sorun”a dönüşerek büyüyüp, modern zamanların geleneksel çığı olarak yeni şairlerin yolunu kesmeye devam edecektir.
Bu girizgâhtan her şeyin yolunda olduğu, şiirin dolu dizgin vadiler kat ettiği anlaşılmasın. Çünkü şiiri “insan” yazıyor ve dengesiz ruhlarda mayalanıyor gibi görünse de şiir bir “denge” işidir. Kaos ve ahengin bu gürbüz çocuğu uçurumun üzerine gerilmiş bir tel üzerinde yürürken bizden bir şey istemektedir: “Benim dengemi bozmayınız! ”
“Sizin alınız al, inandım
Morunuz mor, inandım
Tanrınız büyük, âmenna
Şiiriniz adamakıllı şiir
Dumanı da caba
Ama sizin adınız ne
Benim dengemi bozmayınız”*
Evet, sizin adınız ne? Sizin kalem ve kağıtla işiniz ne? Şair olmak için, ilkin insan, sonra da şair insan olmak gerekiyorsa** edebiyattan hele şiirden size ne? Ahmet Haşim'in “Niceleri yırtıcı birer kurttu, gecelerin karanlığında aslanların sesini taklit ettiler; niceleri leş yiyici murdar kuşlardı, baharda bülbüller gibi öttüler. Körler, âlemin bahar ve hazanından bahsettiler; cılızlar ‘kuvvet'i öğretmek istediler; timsahlar gözyaşları döktüler; alçaklar faziletten dem vurdular, kalem ve kağıt, bunların başlıca vasıtlarıydı.” cümlelerinin irabında mahalliniz ne? O halde bizim dengemizi bozmayınız!
Söz Ahmet Haşim'den açılmışken “Bir Günün Sonunda Arzu” şiirinin yazıldığı dönemde kopardığı vaveylayı hatırlayalım. Sembolizmin büyük ustası, herhalde “anlaşılmayan” şiiri yüzünden şiirde gerileyişin sembolü olmuştu o günlerde. Oysa gün gelmiş, bir türlü sökmeyen Fecr-i Âti'de bir tek onun güneşi yükselmişti. Çünkü Hâşim farklıydı. Hugo'nun “Dahiler yok mu, geçemezseniz bile denk olabilirsiniz onlara. Nasıl mı? Farklı olmakla! ” dediği “nitelikli fark” Haşim'de vücut bulmuştu. “Nitekim fark” diyorum, çünkü hezeyan da bir tür farklılık oluşturabilir.
Öte yandan şiir sadece dengeyle değil, derinlikle de alakalıdır. Karaya oturan şiirler, sığ şairlerin sularında doğmakta, tufan yaratan imgelerden yoksun oldukları için yüzebilmek için tufanı beklemektedirler. Onlar gruplar halinde*** suların yükselmesini bekleye dursun, ufukta gördüğümüz dumanlar ve gemi bacaları hâlâ dünyanın yuvarlak, şiirin bâki olduğunu gösteriyor.
Türk şiiri gerilemiyor. Ancak Türk şairleri bir hendek savaşıyla karşı karşıyalar. Türk şiirinin önünde aşılmayı bekleyen pek çok hendek oluştu. Bunlardan bazılarını zikretmek istiyorum:
1.Arabesk Hendeği: Türk şiirinin önündeki en büyük hendek budur. Hala yağmurdan, çamurdan, yürekten, ciğerden, uçurumdan, boşluktan, sevdadan, hüzünden meded uman, aynı klişelerle milyonuncu baskıyı yapmaktan yüzü kızarmayan şairlerin hendeğidir bu.
2.Vezin ve Kafiye Hendeği: Taş dedikleri zaman kendilerini kuş demek zorunda hisseden, veznin kafesine girdiklerinde bülbül gibi şakıyacaklarını sanan şairlerin hendeğidir bu.
3.İkinci Yeni Hendeği: Türk şiirinin bu önemli ve zengin deneyimini, biricik hazinesi kabul edip, “Kargadan başka kuş tanımam” diyen şairlerin hendeğidir bu.
4.Necip Fazıl, Turgut Uyar, Sezai Karakoç, İsmet Özel Hendekleri: Bu usta şairlerin herhangi biriyle soylu akrabalık kurma adına şiir kimliklerin kaybedenlerin hendeğidir bu.
5.Anadolu Hendeği: Taşra duyarlığını kutsal bir nostalji haline getiren, köylü ruhunu şehre taşımaya çalışan şairlerin hendeğidir bu.
6.Destan Hendeği: İlkel toplumlarda tanrıları memnun edip daha çok ürün almak için üretilen, şiirden çok nesre yakın duran, kabile bilinciyle koro halinde söylenen destan ve balad şairlerinin hendeğidir bu.
Hendeklerden bahsedip Barış Manço'yu anmamak olmaz. Barış Manço bırakalım bir kez de şairlere seslensin: “İşte hendek, işte deve! ”
*Turgut Uyar
**Max Jacop
***“Şairliğe kalkan delikanlıların el ele vermesi, doğrusu ya, gülünçtür. Buna karşılık yeniden dirilen İsa ile söyleşen o havariler gibi, güzellikle söyleşen zeki insanlar topluluğuna diyecek yoktur.” Max Jacob
HECE ARALIK 2005 SAYISI
SAYI: 108
<end>

<start>
Sorabilir miyim kitabıma
Ben mi yazdım onu gerçekten?
Pablo Neruda
Tamlamalar da niyetlere göredir. “Edebiyat” ve “güç” kelimelerini bir tamlamada yan yana getirebilmek için öncelikle sahih bir niyete sahip olmak gerekir. Niyetimizin sağlamasını yapabilmek için de vakit kaybetmeden şu soruları sormak elzemdir:
“Dilin en yüksek anlatımı” olarak da tanımlanan edebiyat, bizatihi bir güç müdür? Fizik, düşünce ve ahlak yönünden bir etki yapabilme veya bir etkiye direnebilme yeteneğine sahip midir? Yoksa bizatihi bir güç olmayıp, gücünü hayatın başka alanlarıyla işbirliği yaparak, ya da entegre olarak mı temin etmektedir? O alanları besleyip büyütmekte, ya da yozlaştırıp küçültmekte midir? Hiç kimse denemeden gücünün neye yettiğini bilmez.* O halde edebiyat neyi –ya da neleri- denemiş ve gücü neye yetmiştir? Gücünün yetmediği yerlerde iktidarları afrodizyak olarak kullanmış mıdır? Soruyu tersinden de sormak mümkün: “İktidarlar muktedir olabilmek –veya görünebilmek- için edebiyattan yararlanmışlar, edebiyatçıların hazırladığı nesir macunlarını kapabilmek için yarışmışlar mıdır? Dillerinin dönmediği yerde, edebiyatçılar mı şakımıştır onlar adına. Tekerleklerinin dönmediği yerde yazarlar mı gaza basmıştır. Bir Kamboçya atasözü ne güzel anlatmıştır: Sular yükselince, balıklar karıncaları yer; sular çekilince karıncalar balıkları…
Kimilerine göre Fransız ihtilalini gerçekleştiren edebiyatçılardır, tanzimatın ilanına sebep olanlar da… Kimilerine göre edebiyatın gücü dünyayı değiştirmeye yetmez. Tolstoy'a göre “Herkes dünyayı değiştirmeyi düşünür, ama hiç kimse kendini değiştirmeyi düşünmez.” İşte tam burada; bireyin ruh sarayında olup bitmektedir belki her şey? O saraya binlerce insanın hayatı taşınmaktadır. Edebiyatın gücü gözlerimizin görüş alanını büyütmektedir? Diyelim ki mitolojinin yüz gözlü bekçisi Argus'tan ödünç aldık gözlerini. İyi de gördüklerimiz bizi nereye götürecektir? Sadece tanıklık mı edeceğiz? İfade vermeyecek miyiz? Şahitliğin birinci şartı görmekse, ikinci şartı söylemek değil midir? Edebiyatın gücü de zarfı da kullandığı malzemeden gelir diyenler, malzeme dilse, dil nerededir? Madem turnusol değildir dil, deneyde işi nedir?
Hem “Bir yıldız: ‘Ben bizzat kendi kuvvetimle dönüyorum' diyemez; bir insan da: ‘Ben bizzat kendi yetkimle duyuyor ve düşünüyorum' dememeli.** Bunalımlar bile edebiyatçıya bahşedilmiştir. Çünkü yaratıcı bir insan için her bunalım, kaderin bir armağanıdır.*** Bu yüzden Dostoyevski, acı çekmenin her şeyi derinden duyabilme imkanı verdiğini söylemekte, Borges, “Mutsuzluğun avantajlarından biri, belki de tek avantajı, onu başka bir alana kanalize etmek zorunluluğudur” demektedir.
Hem, bir eser ne kadar mükemmel olursa olsun, zamanı gelmedikçe görülmez. Edgar Allan Poe, 1843'de Kuzgun'u, George R. Graham'a göstermiş, eşinin açlıktan bitkin bir durumda olduğunu da sözlerine eklemişti. O gün Graham'ın misafir olan tanınmış şahsiyetler eseri küçümseyip, dudak bükmüşler, fakat bir yardım olsun diye de kendisine on beş dolar vermişlerdi. John Milton'un “Kaybolmuş Cennet”i ise ne sağlığında kendisine, ne ölümünden sonra ailesine bir imkan sağlamamıştı. Dahası bu şiir sonraları tamamen unutulmuş, ancak iki yüz altmış sene sonra Lord Dorset tarafından bir mahzende bulunmuş ve Dryden'e gösterilmiş; Dryden şiiri inceledikten sonra şöyle haykırmıştı: “Bu şiiri yazan, dünün ve bugünün en kıymetli eserini vermiştir.”
Sevgili Peygamberimiz (s.a): “Öyle sözler vardır ki insanı büyüler” diyerek edebiyatın insan üzerindeki etkisine işaret etmiştir. Elbette insandan insana fark vardır; etki biraz da şahsa göredir. Manevi donanımlarını kaybeden ya da körelten insanı hangi eser içine alacak. Böyleleri için ancak hayvani taraflarına hitap eden kitaplar (eser olmasalar da)  gözdedir.
Edebiyat kalelerinin yerlerini reklam kulelerine bıraktığı bir gündeyiz. Tanrı'yla bağını koparmış bir edebiyatın gücünden söz edemeyiz.
*Goethe
**Voltaire
***Zweig
HECE HAZİRAN 2005
Sayı: 102
<end>

<start>
Tanrılığa soyunmaya kalktıklarına bakmayın, şairler de insandır ve çıplaklıklarıyla kalırlar. Her insan gibi evrenin küçük bir örneği olduklarını bilseler de numuneyi bütünün tamamıymış gibi göstererek işgal ettikleri yeri zihinlerde büyütmeye çalışırlar. Halbuki evrenin küçük bir örneği olmak onlara yapay sınırları fark ettirmeli, sonsuzluk yanında buharlaşan cılız çizgilerini tutamak yapmaktan alıkoymalıydı onları. Sırf üzerinde yürüdüğü için makine halısının dokuma halıya dönüşebileceğini sanmak ya da üzerinde yürüdüğü dokuma halının sıkı ilmeklerinin şiirlerinin sıkılığına, kök boyalarla canlanan renklerinin dizelerinin solmazlığına delalet ettiğini düşünmek bir cinnet değilse nedir?
Aynı zaman parçası farklı iklimleri doğurabileceği gibi, aynı iklimler farklı meyvelere annelik yapabilir. Bir şehre aynı gün iki mevsimin yolu düşer, belki daha fazlasının. Ve her mevsimden rengi, kokusu, tadı birbirinden farklı yüzlerce meyve fışkırır. Ancak ne kadar çabalarsa çabalasınlar elmalarla armutların toplanamayacağına inandıramaz öğretmenler. İşte bir kamyonun kasasında buluşmuştur armutlar ve elmalar; on yılda bir taşıt değiştirerek yol almışlar, her uğradıkları beldeye kucak kucak, düzeltiyorum; kuşak kuşak şiir dağıtmışlardır.
Bu nasıl bir kuşaktır ki hangi niyetle sarılırsa sarılsın beli sıkmaktadır. Yetmişli yılların mı, seksenli yılların mı, doksanlı yılların mı, yoksa iki binli yılların mı kuşağı ibrişimdir? Gelin de çıkın işin içinden. Ya da işin içine girerek terleyin. Her vadide şaşkın şaşkın dolaşarak, kâh “biçem+imge” olarak tanımlayın zamanınızı, kâh “biçem+mecaz”. Kâh yetmişle sekseni toplayıp ikiye bölün, kâh “vefa kuşağı”nı gökkuşağı gibi gerin göğünüze. Kâh siyasetten yana saf tutun, kâh özgürlükten. Kâh travmanızdan doğurun şiirinizi, kâh zevklerinizden. Kâh bir idealiniz olsun şiir idealinizi besleyen, kâh şiirinizi idealin memesinden kesin.
Tanrı, Körün Parmak Uçları ve Kuduz Aşısı 'nın şairini Arabistan çöllerinde korumaya almasaydı, beline seksenli yılların kuşağını saracaktı belki de. 1979'da kaderin hamlesiyle bir satranç taşı gibi binlerce kare atlatılarak kızgın kumlara sürülen bu genç şair, yedi yılını geçirdiği bu topraklarda “ne içinde olmuştu zamanın, ne de büsbütün dışında.” Bir kitap oluşturacak şiiri geride bırakarak geldiği bu yeni iklimde dört kitap oluşturacak şiiri defterlerine hapsetmiş, bir dostunun kendisinden habersiz Cahit Zarifoğlu'na gönderdiği Öfkeli Çocuklar şiirini Mavera 'da yayınlayan Zarifoğlu'ndan içinde “Sen de bir imza sahibi olacaksın! ”cümlesi bulunan bir mektup almıştı. 1982 yılında aralanan bu kapı inzivayı bitirebilirdi. Ancak kader buna izin vermedi. Çok sonra Zarifoğlu'nun bir mektubunda, “Senin yazı ve şiirlerinle ilgili olarak, maalesef, daima bir dizi aksaklıklar –saçmalıklar- oldu. Bağışla,” dediği aksilikler şairin aralanan kapıyı kendi elleriyle kapayıp yeniden kendi madeninin derinliklerine inmesine yol açtı. Mesela Ebru Teknesinde Bir Yeşil şiiri Mavera dergisinin kapağında yer alırken içinde yoktu. Yine Zarifoğlu'nun “Beğendim, önümüzdeki sayı yayınlıyoruz dediği “Aydınlık Şehir” başlıklı yazı sırra kadem basmıştı.
Burada önemle vurgulanması gereken husus 1998'de yayınladığı ilk şiir kitabı Körün Parmak Uçları 'na şairin Mavera'da yayınlanan Öfkeli Çocuklar şiiri de dahil, eski şiirlerinin hiçbirini koymayışıdır. Körün Parmak Uçları, şairin 1997 yılında çıkarmaya başladığı ve 22 sayı devam eden Merdiven Sanat döneminin meyvesidir. Bu kitabın yayınlanmayan beş kitabın kaidesi üzerine bina edildiğini bilmeyenler, bir ilk şiir kitabının nasıl olup da döneminin ve önceki dönemlerin imge yaralarından korunmuş olduğuna şaşırmışlar, Ali Ural şiirini bir eğilime dahil edememenin sıkıntısını yaşamışlardır.
Doğrusu bir eğilimden söz edebilmek, üzerine eğilinen bir ideali gerektirir. Kim nereye eğilmiştir de şair o eğilime dahil olma ihtiyacını hissedecektir! Evet, Stephen Spender'in “İnsanın ilâhî görevini yerine getirebilmek için elinden geleni yaptığına olan inancından daha kuvvetli bir inanç yoktur; zaten büyük şairlere de ilham veren bu inançtır. Bu inanç beraberinde yoğun tevazuu da getirir, çünkü kişi karar verenin kendisi olmadığını bilir.” sözleriyle ifade ettiği bir ideale ihtiyaç var. Yine onun bir düzyazı şiirindeki gibi şöyle yönelmelidir şair Allah'a: “Bana huzur ver, bana kuvvet ver, bana güven ver. Aydın güne ulaşmama, yüksek koltuğa, sade masaya ulaşmama izin ver ki, kelimeler denetimimde olsun, orada endişe altımı oymasın. Eğer bunlara ulaşamazsam kurtlara yem oldum demektir, oradan oraya, deneyimden deneyime sürüklenen huzursuz bir yaratık olurum. Kendi yaratma gücümün zengin ve derin doyumu ile yaşayabileceğim, yargı ve alçakgönüllülük ver ki bir hoşnutsuzluk veya haset ifadesi beni şüphelere sürüklemesin.”
Madem her şey söylenmiş, madem güneşin altında yeni bir şey yok, şairler sultanı Mevlâna'nın “ Yeni bir şey söylemek lazım! ” sözündeki YENİ nedir? İşte Kuduz Aşısı şairi bunu arıyor. Çağrışımların ve sezginin gücünü. Adına ferâset de denilebilecek bir algıyla okunabilecek, anlam ve ahenk katmanlarıyla çoğalıp yükselen bir şiiri. Bu şiir dahil olmayı reddediyor, geleneği değil. Geleneğin ateşiyle kaynattığı kara kazanında pişiriyor aşını. Reddedilme pahasına damakların alıştığı tatlara itibar etmiyor. Kalıcı olanı keşfetmenin ilhamla beraber yorucu yolculukları da gerektirdiğini biliyor. Şiirde tekrar etmenin “ahsen” olmadığını düşünüyor. Ancak hazmedilen bir besinin kana dönüşeceğinin bilinciyle yararlanıyor gelenekten. Sadeliğin şaşmaz gücünü bulabilmek için damıtıyor şiirini. Yontulmamış duygulardan vebadan kaçar gibi kaçıyor. Adına “arabesk” dediği tuzağın yuttuğu şairleri görüp “TEHLİKE” levhasını dikiyor. Velhasıl şöyle diyor Karabatak adlı şiirinde:
“bu homurtuyu ancak dik duran bir avcı çıkarabilir
bu belalı harcı kancalı bir gaga karabilir
şamandıralar kopmuş kim açılabilir
kapanan gökten zinciri bırak”
<end>

<start>
En son Mehmet Akif'in fotoğrafıyla nerede karşılaştınız? Bir kitap kapağında mı? Bir ansiklopedi sayfasında mı? Bir devlet dairesinin koridorunda mı? Bir sınıfın duvarında mı? Peki dikkatle bakabildiniz mi yüzüne? Tamam zamanınız yoktu. Aradığınız kitap bu değildi. Ansiklopediden alacağınızı almıştınız. Evrakın yetişmesi gerekiyordu. Zil çalmıştı. Yine Akif'in yüzüne bakamadınız. Bir dahaki sefere mi? Hayır bakamayacaksınız. Zira hiçbir dalganın yaklaşmaya cesaret edemediği bu mayınlı sahil, dingin ama tekin değil. Bir nefeste batabilir tekneler! Kâğıt dağılabilir suda. Kurşun eriyebilir. Hayır, o derin koya böyle demir atamazsınız. Kendi resminizi yanına koyamazsınız o resmin. Kendi resminizi ve başka resimleri. Çünkü yanına hangi resim konsa imitasyon bir tabloya dönüştürüyor. Bir dalgakıran gibi doğruyor hevesleri. Kibri onurla, sahteyi hakikatle çürütüyor. Rahatınızı kaçırıyor bakışlarıyla. Çapayı bıraktığınızda suya, sığlığınızı yüzünüze vuruyor.
Mehmet Akif'in yüzü dalgalanıyordu. Vapurdaydım. Yirmi dakika geçmek bilmiyordu. Kara görünmüyordu. Deniz kaynıyordu. Vapurdan çatırtılar, iniltiler geliyordu. Ayaktaydım. O ise alt güverteye inen merdivenlerin yanında. Gözlerimi kaçıramadım bu kez. Kızgındı. Hayır kırgın. Hayır hüzünlüydü. Hayır yalnızdı. Hayır isyankârdı. Hayır mütevekkil. Hepsiydi. Hiçbiri. Bir şairden çok sürgüne gönderilmiş bir hükümdarı andırıyordu. Bir şairden çok oyun arkadaşlarına küsmüş bir çocuğu andırıyordu. Bir şairden çok hayal kırıklığına uğramış bir babayı andırıyordu. Bir şairden çok öğretmeye kararlı bir muallimi andırıyordu. Bir şairden çok isyan çıkarmaya hazırlanan bir mahkûmu andırıyordu. Bir şairden çok hiçbir şeyi andırmıyordu. Uçsuz bucaksız alnı, yerinden fırlamaya hazır kaşları, kıyıları hüzünle sürmelenmiş gözleri, yerli yersiz kıpırdamayan, kendisinden doğacak her kelimeyi aziz kılacak sıkılıkta dudaklarıyla bir şairdi o!
Bir şairdi o caddelerden kaçan. Şiiri beğenildiğinde utanan son şair. Sefiller'i okurken gözyaşlarını görmesin diye halk, vapurun alt kamarasında gizleyen kendini. Thais'i orijinalinden okuyacak kadar Fransızca, tercüme edecek kadar Arapça bilen bir münevver. Fakat yalnız şiirini değil, ilmini de örtmeyi seviyor. Hayır saklamıyor öğrenmek isteyenden, öğretiyor da. Fakat tezgâhta değil malları. Çığırtkanlık yapmıyor. Dostu Mithat Cemal'in ifadesiyle, “Sahne değil, samimiyet” peşinde. “Canım Akif, insan üşümez mi? Bari hatırım için üşü! ” diyor Cemal, karlı bir gün Recaizade Mahmut Ekrem'in evinde ceketinin karlarını silkerken şair. Paltosu yok Akif'in. Kıyafetiyle de okuduklarıyla da şaşırtıyor herkesi. “Quo vadis'i okuyorsunuz! Fransızcasını! Siz? ” deyince Cenap Şahabeddin susuyor Akif. Sonra mırıldanıyor, “Ne adamlar! Fransızca bir roman okumak gözlerinde bir hadise! ” Halbuki Akif, o romanı okuduktan sonra “ Peygamberi ve dört yârını bu türlü yazacak bir sanat adamı bizde niçin çıkmıyor! ” diye hayıflanıyor yalnız. Her ne okursa, “Oku! ” çağrısıyla yoğuruyor Melek'in. “İnsanlığa hizmet” ölçüsü onun. Bu yüzden Sâdî'nin sekiz beyitli bir hikayeciğini, Firdevsî'nin altmış bin beytinden üstün tutuyor.
Son şairdi o başka şairleri kıskanmayan. Safahat'ının altıncı bölümü Âsım yayınlandığında edebiyat çevrelerinde büyük bir sessizlik hakim olmuş, Süleyman Nazif bu durumu şu cümlelerle ifade etmişti: “Başka yerlerde olsa böyle eserlerin zuhuru büyük birer hadise-i milliye telakki olunur ve gazetelerle mecmûalar onları aylarca mevzu-i bahs eder. Bizde ise makberî denilecek kadar mukassî ve lâkayd bir sükuttan başka, kitabın şimdilik bir nasîbini gören yok…” İşte o günlerde bu sükutu bozmak isteyen Mithat Cemal Kuntay, devrin tanınmış ediplerini evine davet etmiş, Âkif'in Âsım'dan parçalar okuyacağını fısıldamayı unutmamıştı kulaklarına. Kimler yoktu ki bu “Asım Günü”nde. İşte masa başındaki o meşhur fotoğraf! Soldan sağa: Cenap Şahabeddin, Süleyman Nazif, Mehmed Akif, Samipaşazade Sezai… Başkaları da var evde. Ev sahibi Mithat Cemal, Hâmid, Faruk Nâfiz… İyi bakın bu fotoğrafa. Akif hem var hem yok. Âsım'ı okuyacağı yerde Faruk Nâfiz'i konuşturuyor. Yine unutturmayı başarıyor kendini kalabalıkta. Önce “Suda Halkalar” şiirini okutuyor Faruk Nâfiz'e sonra “Firarî”yi. Nihayet misafirler dağıldıktan sonra sitem ediyor ev sahibi Akif'e, “Faruk Nâfiz günü yaptık! ”diye. Akif, “İnsaf et! Çocuğun şiirleri varken ben kendimi nasıl okurum! ”diyor. İşte adam bu! Yalnız kıskanmayan son şair değil, son adam! Muallim oluveriyor, çocukları duyduğu an:
- Bizde edebiyat medebiyat diye bir şey yok, değil mi?
- Neden yok! Var! Yeni yetişen çocuklar!
- Hangi çocuklar!
- İşte Orhan Seyfi, Yusuf Ziya!
- Rica ederim Âkif! Yani senden sonra bunlara var mı diyeceğiz!
- Benden sonra ne demek? Bu çocuklar benden düzgün yazıyorlar. Ne temiz Türkçedir o!
- Sen edebiyatta komitecilik etmeye başladın. Etrafına adam toplamak istiyorsun. Merak etme, ben “bu çocuklar”a senin bu hayranlığını nakletmem. Kuzum sahi mi söylüyorsun? Safahattaki şiirleri bunlar yazabilir mi?
- Benim yazdığım şeyleri yazabilirler mi bilmem. Kendi yazabildikleri şeyleri benden güzel yazıyorlar… Ben komiteci! Öyle mi! Buldun peşine adam takacak adamı!
En son Âkif'in fotoğrafıyla nerede karşılaştınız?
<end>

<start>
Bir yıldız, bir karanlık
düştü şavkı suya.
Çok değil burada artık
(ülkem için)    gözyaşı
azıcık, birkaç damla.
İşte bir gün daha bitti
çocuğun gözleri doldu.
Kuyunun suyu çekildi, 
gidip geliyor (gölgem) 
her zaman hiçbir zaman arasında.
Nerde haziranlar nerde temmuzlar
açan her gül? 
Bir düş gibi solar
(saati yürür)    çünkü, 
inceden, acıyla.
Çekilmiş olsam da bir köşeye
gözlerimi yummuyorum
hiçbir şeye, 
(hayır, diyorum)    hayır
yüz kez, bin kez ve daha.
Yok olmaz, biliyorum
söylenmemiş bir söz bile.
Gün ışığı mı yitecek
gece karanlığı mı (diyorum) 
bilinmez ama.
Bir yıldız, bir karanlık
işte bir gün daha bitti, 
çok kalmadı sabaha.
Saati yürüyor günün
her zamanla hiçbir zaman arasında.
<end>

<start>
gece benim ülkemdir sarışın kadınları olan
genelevleri büyük, çirkin dumanları çıkan göğe
en çok günaha benzer acı bir yeşil öyle
ve saçlarını kesip kalçalarını daraltan
renkli bardaklar gibi kahkahanın kırdığı
sarışın kadınları olan arsız ve sokulgan
ne zaman görsem kan ve ölüm gibi aklımda
kalır düşmanlığımla birlikte kesik bilekleri
şamdanlara benzeyen kocaman kollu bir adam
korkuya benzer bir sevgi -şiire benzer bir bıçak-
en çok da karanlığa doğru yağmurdan
en çok da gece cambazının tellerinde
hep ülkemdir o hep bilir uyusam
ne zaman uyansam kan ve ölüm gibi aklımda
<end>

<start>
Arkadaş, iyi bir günü
Sakla kötü günlere
İyi bir dostu da öyle
Güleç bir yüzü de sakla
Sakla yiğitliği korkaklığı sevgiyi
Kini sakın saklama
Ağaç dik, sula çiçekleri
Çocukları görünce gülsün gözlerinin içi
Üç günlük dünya
De, bağışla herkesi
Söz götüreni, söz getireni
Kalleşi hayını sakın bağışlama
Arkadaş, ezberle ya da yaz bir yana
Otogarlarda, istasyonlarda
Ayrılık sözlerini
Hastanelerde, mapushanelerde
Söylenen türküleri
Ezberle ve sakın unutma
<end>

<start>
Güneşi karşılıyoruz mutlu çığlıklarla öperek,
Dağı, ovayı
Yüzyılların uykusunu
Otu, börtü böceği,
Bir kanat vuruşta uçan kartalı,
Ağır akan ırmağı,
Ağzında dünyayı taşıyan leyleği,
Korkunç bir yalnızlık duyan karacayı.
Yaşamak süsler eklemektir sonsuz gerçeğe
Derin bir soluk almak gibi
Pencereden dışarı bakmak gibi gökyüzüne,
Bir kırlangıç uçmak gibi
Kök salmak gibi toprağa; 
Ölümse, açılan bir eski zaman sandığı.
Zaman diyorsun, bir çingene gibi karşıma çıkıyorsun o zaman,
O zaman zaman kaçıyor; 
Kim tutabilir şimdiyi dünü eskiyi
Ölümlerden ölüm beğeni
Kırk katırı kırk satırı?
Saçlarında güller, karanfiller, dünyanın en güzel kırları,
Saçında gelincikler, sabah çiyi ve tarlakuşları
Çizmeli kedi
Yedi derya geçen şehzade
En güzel sırma tel
Sabahın yedisi ve ıssız göl
Ve güneşin hiçbir şeyi
Güvercinlerin çığlığı!
Yüz çocuk ırmağa koşuyor
Bin çocuk daha
Ve yanıyor ayakları kumlarda
Tozda ve küllerde ve saçında.
Anılar eskidikçe, insan yaşlandıkça
Kavağın gölgesi suya düştükçe
Rüzgârın sesi ve sis, odaya dolar
Ve dağlar uzakta çok uzakta
Şimdi, şu sabah gibi güzel oldukça
Kırıldıkça kırağı.
Uçuşunu görmek güvercinlerin gökte
Beni bir çocukluk anısı gibi duygulandırıyor; 
Görmüyor güneşi akşam ezanı köyde.
Yalnız sular mı uykuya varacak dağlar kayalar mı şimdi? 
İşte çam çıraları da bitti
Haydi sen de var uykuya:
Çöksün üstüne gecenin karanlığı!
<end>

<start>
Önemsiz demeyin.
Hafiften esen bir yel bile
Önemsiz değil.
Zaman yaklaşsa da
Unutmam sizi, çünkü bir düşte
Sonsuz bir anımsayıştır yaşamak.
Ah, elbet yaşamak! Yaşamak! 
Bunu derken, o an
Suya iniyor bir suna
Aşktır, çoğalıyor yeryüzünde.
Bir tay gibi koşuyor zaman
Yaşanıyor işte.
<end>

<start>
Âlem yeşiller giyinmiş
Penceremin önüne gelmiş bahar,
Uzatsam elimi tutabilirim
Yahut durdurabilirim istesem
Öyle bir hal içinde rüzgâr.
Keder demişim uzaklaş artık
Ferahlasın içim biraz şöyle,
Yaşadığımdan haberim olsun
Sevineyim şu doğan güne.
Evde durmanın sırası değil
Bak etraf nasıl aydınlık
Anamın yüzü gülümser
Cümle âlem sevinç içinde.
<end>

<start>
Güneş yok,
gökyüzü tozuyor biraz, bu sabah
ve işte şu saatte yağmur
saçlardan süzülüyor.
El, görünen bir sevgiyle tutuyor bir eli
ve diyor ki, İsa 
kendi çarmıhını sırtında taşıyan, marangoz muydu, 
yoksa bir marangozun oğlu mu?
Zamanın başladığı günlere kadar gitsem, yaşamak
yine de çok kısa, diyor; 
ve körüm ben, karanlıktan korkan
ağzının yarısıyla gülen bir kuşum.
Ve gülüyor ağzının yarısıyla.
<end>

<start>
Irmak, bir kıvrım daha atıyor
Ovada, yoluna; 
İncecik bir söğüt, bir çıtkırıldım kavak! 
Kıyı, alıyor gönlünü onun
İpek bir yumuşaklıkla öperek.
Bir ekin tarlasında
Tek ayak üstünde bir leylek
Çıkarmış gömleğini, güneşlenen
Bir delikanlı sanki
Ve bir denizkabuğunda bütün deniz.
Mavi işte mevsim
Çocukken saçlarını kesen
Çılgın bir kız gibi; 
Duadadır ağaç, bilmeden ve bilinmeyen
Bir Tanrı'ya şükreder şimdi.
Yücelerde bir bulut
Kapatır Güneş'in önünü; 
Ak bir ata binen rüzgâr
Çalarken kırbacını
Ne söylersin ey ozan bu göğe, yıldızlara?
Ey hanlar, kervansaraylar gezgini
Adın yazıldı bak işte defterine yiğitliğin; 
Kaba gücü övme, öv kaba güzelliği! 
Çık içinden şu eski coğrafyanın ve tarihin
Mevsim gibi, ırmak gibi, çıtkırıldım bir kavak gibi!
<end>

<start>
Ey tarlakuşlarının titreşip durduğu masmavi geniş alan, 
Güz geldi mi çiylerle ıslanan kırlar, 
Ey kül renkli ve iyi niyetli gökyüzü! 
Bulutlarını yola çıkar 
Ve kurşuni bir sessizliğe boğ toprağı. 
Yine de 
Ve yalnızca 
İpince 
Bir yolda, uzak bir çavlanın sesiyle gürle.
Bir adam soruyor bana: Ata binmeyi unutmadın ya?
Bir dağ doruğu gibiydi, karlı 
Ve çığ salacak, 
Sonsuz, diri fırtınalarla yüklü 
Tepelerde, otların üstünde ilk kar 
Ve sevdiğim şıvgacık fidan, yolun üstünde. 
Güz yeliyle savrulup duruyor 
Ve toprağa 
İyice 
Yaslanıyor, dökülüyor yaprakları, güzle.
Bir adam soruyor bana: Ata binmeyi unutmadın ya?
Kim bilebilir, bir tek ağaç bile olmazsa 
O eski, sonsuz ormanı? Sular 
Oluklardan teknelere dökülse de. 
Atlar 
Yeni bir koşu tuttursa da. 
Kim durdurabilir düşleri, ey gece 
Gözler 
Açık olsa da?
İşte yanıtım: 
Ey tarlakuşlarının titreşip durduğu masmavi geniş alan
<end>

<start>
Bağışla unutmuşsam, unuttum
sanma yine de; 
Yalnız ve kimsesiz
bir salkımsöğüt bozkırda
ve solgun suları durgun bir deniz
gibiyim şimdi; 
saçlarımı dağıtmakta
şafağın tatlı eli.
Haydi çöz şu kelepçeyi, bu dağı
bilirim ben: Pınarlar akar, sessizce; 
tanırım bu ormanı,
bilirim keçiyollarını her otu, her ağacı,
her dereyi; 
duyulan, kuş sesleridir; 
bırak da dalıp gideyim sonsuz kıra
yaşlı ruhum, gövdemle.
Ya da çöz dilimin bağını
duysun çığlığımı dünya!
<end>

<start>
yalnızlığımdır hep bıçakların kestiği
akşam çayında galetalarla yenen
koyu atlar götürür terkisinde
ne kadar kaçkın varsa evden
uykumdur sokaklarda sürünür
ya da düşer bir kadının elinden
yorgunluğumdur daha cok aşk
gelip gider o şehrin gemilerinden
esmerdir akşamlarda babam
çok esmer güler resimlerden
o kadar yakın bilmediğim
ölüme çok uzak günlerinden
ellerimdir dalgınlığında hep
hep bardaklarda, sular dururken
sürahilerde akşam vakitleri
akşam çayına gelmeyen
bir baba, aydınlıksız odalarda
çok esmer güler resimlerinden.
<end>

<start>
Akan dereler gibidir
Gürül gürül küçük umutlarımız.
Neler düşünmeyiz genciz elbette
Elbette düşler peşinde koşarız.
Şimdi el eleyiz şimdi beraber
Bütün saadetlerin yanı sıra,
Ufacık bir gölge bile yok işte
Bizim için yaratılmış dünya.
Aşkımızı öğretmeliyiz rüzgâra
Bütün dünyaya anlatsın bizi.
Duyun ama kıskanmayın gençler
Biz yarattık kendi sevgimizi.
Kuşlara söyledik, İstanbul'a
Köprü'de vapurlara söyledik.
Denizde balık, havada bulut, ne varsa
Aşkımızı bilsin istedik.
Ey dünyada bizim gibi olanlar
Duyun ama kıskanmayın bizi.
Bütün saadetlerin yanı sıra el ele
Biz yarattık kendi sevgimizi.
<end>

<start>
Suların içinde, kaygısız
Yaşayan minnacık balıklar.
Doğan günle aydınlık dünya
Akşamla, karanlıklar.
Geceler bir tuhaf, ıssız
Delişmen rüzgârlar gezinir.
Bir alabalık ki ıslak, kaygan
Türlü arzular içindedir.
Yemini yer oltaya uzanır
Bir hali var kurnaz, çekingen.
Bir başka hali var bayılıyorum
Uysal insanlara benzeyen.
Sonra umutları, sonra türküsü
Ama iyiliğine, ama kötülüğüne
Bir alabalık ki ıslak, kaygan
Hasret yaşıyor yeryüzüne.
Günden güne güzelleşiyor dünya
Daha ne diyeyim alabalık.
Sen sular içinde biz yeryüzünde
Yaşamaya bir türlü doymadık.
<end>

<start>
Biliyorum sözcükleri, ama kullanmadığım için unutuyorum.
Onu da unuttum. Şu acılı, şu gerçek olmayan.
Nice yıllar var ki hiç görmediğim
kırları, dağ doruklarını, güvercin uçuşlarını, uzayan
ve uzayıp giden kavakları. Değirmenin ovasını.
Bütün bunları yine de anımsıyorum işte.
Anımsıyorum (onu)  ve yaz gelip geçiyor. Güz yeli
yaprakları dökecek birazdan.
Yağacağını düşündüğüm ince yağmurlar başlayacak
ve ıslatacak, gece ve gündüz, usulca.
Unuttuğum sözcükleri anımsayacak mıyım? Bilmiyorum.
Yüzleri? Sevdiğim sevmediğim. Onu da bilmiyorum.
Eski bir anıda saklı olanı? Biliyorum ama unutuyorum.
Her şeyi işte.
Hem biliyor hem unutuyorum.
Hem biliyor hem unutuyorum
<end>

<start>
İnkâr etmem aşkı
Ağzı bir elma tadı ağzımda
Sevdiği oyuncaklar
En güzeli mızıka
Derken geçer gider birdenbire
Güzelim yaz
Eylülle hüzün
Türkülerde yağmur
Uykusuz geceler ki
Çoktaaan unutulmuştur
Severdi her şeyi
Yollar uzun yürüse
Küçük çakıl taşları, birkaç sümüklüböcek
Bir serçe
<end>

<start>
Değirmenin yanı başında bir küçük ova
Şurada bir bahçe, ötede ceviz ağaçları, daha ötede çınarlar
Kavaklar çay boyunca
Ve keçiler tırmanır Kocataş'ın orada
Ya bir çitlembiğe ya bir andıza
Seslenir Yusuf
Uzakta çok uzakta, bir kuş gibi görünen Yusuf
Sesi yankılanır koyakta
Balıklar, alabalıklar, pullu balıklar
Çayda
Suları soğuk çayda
Elimizi uzatır tutardık balıkları
Kimi zaman da oltayla, zıpkınla
Koca Büğet'te yüzerdik
Atlardık kayalardan sulara
Sular köpük köpük kalırdı
(Keğiş derdik o zamanlar ona, şimdi de öyle diyorlar
Ama balık kalmamış şimdi
Suları da bir karış ya var ya yok
Değirmeni bile döndürmüyor
Değirmenin önündeki uzun kavak
Kesilmiş
Ve dallarında sincaplar gezinen ceviz
Çeyiz sandığı olmuş)
Geceleri Ay doğardı
Vurdu mu şavkı koyağa
Ağaçlar masal ağacı olur
Yusufçuklar öterdi
Gecenin hüzünlü kuşları
Karşı yamaçtaki komşular
Silah atar Ay'a karşı
Çocuklar ateş yakar
Çocukların yaktığı ateşte
Gölgeler uzar gider
Ta uzakta bir başka yamaçta Memet Ali
Bir Karacaoğlan söyler
Aheyle
Dağlipin sesi gıcır gıcır gelir
Kendim Çavuş'un bahçesinden
Şeftaliler çalınır
(Neye yarar bütün bunlar
Çocukluk bir daha geçer mi ele
Ne gençlik ne yaşlılık
Baba yurdu bu dağ köyünde
Yaşanmış günleri getirir mi geri
Nerde Yusuf
Nerde Fettah
Nerde Acem Ahmet, Memet Ali)
Avluk'un oralarda
Pürçek'in oralarda
Kale'nin, Çardak'ın
Kozalaklarından sakız topladığımız ağaçlar
Suyundan içtiğimiz pınarlar
Beni sırtından atan at
Arıkuşu gelmez şahin yok
Abdallar konup göçmez yazılarında
Akifiye
Boynumda bir muskadır
Değirmendere
Nice yıllardan sonra bile
Toprak bir damdır
Büğleğen'le, Adaca'yla, Gök Büğet'le birlikte
Kirazlarının, cevizlerinin, fındıklarının
Tadı yaşar dilimde
(Gökyüzünde bir bulut
Nasıl giderse dağlara doğru
İnsan nasıl düşerse yollara usulca
Anılar da öyle
Yol alır gönlümüzde
Eskimez çocukluktaki düşler
İnsan eskise de
Doğa eskise de)
<end>

<start>
Yeniden öğrenmeliyim gökyüzünü,
Doğayı, ellerimi kanatan deve dikenlerini; 
Çünkü yaşamaktayım hüznü.
Bir yol uğrağı mı Babadat, ey çoban! 
Sığınır mı ormanın kuytularına
Avcıdan kaçan ceylan?
Çıkarır da heybesinden
Sunar tazeliği,
İçimdeki ivecen.
İşte bilmediğim bir ad daha,
Sanki bir göz göze gelme,
Nereden baksan tarih, coğrafya!
<end>

<start>
Herkes bir şey söylüyor
Kimi aşk diyor kimi ilkyaz
Böyle yapar insanı,
Ama hiçbiri bilmiyor biraz
Dön kendi kendine
Dön kendi kendine, başım!
Kaç Samanyolu fışkırır düşlerinden
Kim bilir kaç dağ çiçeklenir
Kaç deniz ölür kaç ozan yanar
Bükülür boynun senin, ey şiir!
Kal kendi kendine
Kal kendi kendine, düşüm!
Çavdarların biçildiği tarlalarda
Gece, Ay daha güzeldi
Ve gölgeleri ağaçların
Daha bir uzar giderdi
Ak kendi kendine
Ak kendi kendine, yaşım!
<end>

<start>
Gün ışırken kayalıklarda 
Dolaşan yavru geyikler gibi. 
Geldi yanıma oturdu şöyle 
Islak serin gözleri.
En güzel günlerinde aşkımızın 
Aşağıdan taze rüzgârlar eser. 
Yosunlu bir çeşmeden 
Bir çift karaca eğilmiş su içer.
Titreyen ellerimle okşadım, sevdim 
Tutup o incecik bileği, 
Göremem düşlerimde bile artık 
O çekingenliği, güzelliği.
Hey atılan tohumları ilk aşkın 
Dünya yüzündeki avarelik. 
Üstümüzde şaşkınlığı hulyaların 
Aşkın o güzel kudreti.
Ortalıkta bir serinlik... 
Kuşlar sevinçle uçardı üstümüzden 
Bulutlar alçaklardan gider, 
Biz sevda içindeydik.
<end>

<start>
Yelkenleri dolduran yele 
Uçurtmayi uçuran yele
Güzel ve tatli 
Kizlarin saçlarini dagitan yele
Yagmur getiren 
Yapraklardaki yele
Sulari kabartan 
Ince ve alimli yele
Ovada yürüyen 
Daglarda seken yigit yele
Bulutlari güden 
Kuş tüyünden hafif yele
Çiçekler açan 
Uzun yolculuklardaki yele
Kâfir ve çapkin 
Sessizce gülen yele
Güvercinin ve kirlangicin 
Kartalin kanatlarina vuran yele
Sevgiye kanat olan yele
<end>

<start>
Şimdi Çemberlitaş'ta bir ev 
Miniminnacik öyle durur 
Penceresinde küçük bir kiz 
Saadeti yüzünden okunur.
Ötede kalabalik cadde 
Durmuş insanlar bakinir 
Ne derseniz deyin işte 
Herkesin bir derdi vardir.
Insani sikar kalabalik 
Hele kizlarin bir tuhaf gülmesi! 
Içinizde bir şeyler uyanir 
Gariplik yahut sevgi.
Veya Köprü üstünde bir gün 
Gider dururken yolunuza 
Hiç görmediginiz bir taze 
Girivermiş kolunuza.
Diyecegim bir sicak kadin 
Deli divane etmişse yakişani 
Iyice anlarsiniz ondan sonra 
Istanbul'u, yaşamayi, aşki.
<end>

<start>
Nasıl olsa bir gün eriye eriye tükenecek Güneş,
nasıl olsa düşeceksiniz bir kaldırıma, severken
ya da koklarken bir çiçeği, bir mektubu okurken ya da
bir parkta güneşlenirken, çocukların oynaştığı bir sıra
(sevgi, o yabanıl dağ geyiği, kaçar durur sizden) 
akşam çökerken, boğuk bir sıkıntıyla kente
o alışılmış sicim yağmurlar yağarken
(soluk, kararsız bir göğün altında, bir başınıza öyle) 
adımlarınız gider ya gitmez, sigaranız ağzınızda
merhaba diyensiz, tükenmişliğinizi sonuna değin yaşarken
siz var mısınız bu kentin pis havasında (bilmezken) 
sokak kedilerinin, o hüzün şarkılarının yanında
nasıl olsa bir gün olacak bu, kaçamazsınız
(siz kendiniz misiniz gerçekten? onu da düşünmelisiniz) 
meyhanelere girseniz sıkıntıyla, kavgalarınız olsa
nedensiz ve korkunç. Tutup güvercinleri okşasanız
ya da yolsanız tüylerini martıların ve onların
gümüş saplı kara bir bıçağı öfkeyle sallasanız havaya
tükeneceksiniz yine de. Bu korkunç sorunun karşılığı yok
savaşlardan yenilmiş çıkacaksınız, yitik hep yitik
neyiniz varsa, acının bilinmedik köşelerinde ta derinde
yitik hep yitik. Boyuna bu. Varlaştırmaz sizi hiçbir şey
akşamın yüreğe ağır basan o yılgın gelişinde
isteklerin bilinmezliğinde, adım başı değişen, adım başı
kararsız. Hangi soruya karşılık olacak? bilinmezken
kalmanın neyi değiştireceği, gitmenin neyi eksilteceği
neye yok desek, neyi çarmıha gersek, neye tapsak
diye düşünseniz bile. Düşünmek olur bu önce, ama sonra? 
ama sonra sıkıntılarınızın kışı başlar yine de
çevrenizde ateşten bir çember gibi darala darala
çevrenizde ateşten bir çember gibi darala darala
<end>

<start>
Yurdun acılar içinde, halkın
Umutsuz mu? O zaman
Sığınacaksın gerçeğine
Bunca yaşadığın yılın!
Ey ozan, can yakan bir iğne
Gibi acı verse de olanlar, sakın
Şiire küsme!
Gelir geçer onlar, sen kalırsın,
Solsa da umut, her an;
Nice insanların yerine
Sen çekeceksin acıyı, böyledir; umut dağın
Ardında olmayacak yine de,
Takmasa da kimse seni, söyle sözünü, sakın
Küsme şiire!
<end>

<start>
Yatmadığım bir oda,
Kokusunu bilmediğim bir çiçek,
Gitmediğim bir dağ,
Yorgun uzanmadığım kumsal,
Ağlayan bir karga
İnleyen bir taş.
Güzeli güzel yapan sevmek
Adana: At arabaları, bisikletler, kamyonlar
Traktörler, yayalar, el arabaları
Otolar, giriyor birbirine dar sokaklarda;
Aşlamacı şıngırdatıyor güğümünü
Soğuk soğuk soğuk
Soğuk aşlama.
Bir kuş diyor ki ona, gül gibisin.
Küçük, kırmızı yuvaları sever
Benim yılanım, girer içlerine, uyur.
Peki, ne yapar o zaman Tanrı gökte,
Sonsuzluk sıkmaz mı onu?
Durmuş, soruyor
Ölüm olağan mı sence?
Hayır diyorum, hayır
Celladın işi ölüm.
Adana: O özlediğim kent.
Çocukluğumda ğaç altında yatardık
Yaz geceleri ve daima göçte;
Biliyorum yıldızların sessizliğini
Ama görmedim suskun bir ülke.
Gözyaşı mı olmak istiyorsun ey ırmak?
Düşmesini bilmiyor bu yaprak,
Uçmasını bilmiyor bu kuş,
Yürümesini bilmiyor bu çocuk,
Sevmesini bilmiyor bu kadın,
Yağmasını bilmiyor bu kar,
Akmasını bilmiyor bu dere,
Pek çok şeyi bilmiyor bu halk.
Kar eriyor, dere çığlık atıyor
Dolaşıyor otları, ağaçları inceden bir rüzgâr,
İşte yine, doğa bu, güzelim ana
Evrene kafa tutuyor ve hatta sana, ey ölüm!
Yolları taştan Adana: Duruyor işte orda
Ulaşıyor sıcak bir yaza, solgun bir güze.
<end>

<start>
Albatros, sana bu şarkiyi o kiyilardan getirdim hani öldügün 
çigdemlerin dünyamiza sökün ettigi o korkusuz baharda. 
Hani o gökyüzünün korkunç güzelligiyle şarkilar söyledigimiz 
koşup koşup da bir türlü ulaşamadigimiz o dünya.
Agladigimiz ya da küfrettigimiz ya da şişmanladigimiz 
hani o güvercinlere o çaylaklara o bahçe dolusu karanfillere,
hiçbir zaman bizim olmayacak taylar için sevindigimiz 
denizin ortasinda bitirdigimiz o kavgali günlerde.
Albatros, seni andikça koşu atlari gibi ürkegim öyle 
hani o akşamlari düşünüyorum o hiç bitmeyecek geceleri, 
o aptalligimizi o sarişin kizlari o gelmeyecek 
hani ansizin bir köşe başinda rastlantilar gibi.
Albatros, seni biliyorum, ölüm akşamlarinin yalnizligisin 
koltuguna alip bohçasini kaçan kizlarin sevgililerine benzer; 
hani o buz tutmuş denizlerin o buzullar çaginin o anlatimsiz
sevgiye de yakin kine de yaşama da yakin ölüme de derler
işte o günlerin, işte o kimsesizliklerin, işte o yenilgilerin 
aç bir saldirganlikla gece kapilarini zorlayan; 
hani al parmakli, hep düşlerimizde gördügümüz ama bilmedigimiz 
ama küçücük avuçlariyla bizi atlar gibi sulayan.
Albatros, bize güneşi sattilar, oysa bizim güneşimiz vardi eskiden 
hani o, daha çok, mevsimlerde soyunan yilanlar gibi olmaliydik; 
isteklerimiz yendi bizi, karaya vurduk/zonkluyor başimiz, 
bizden en son bir atilimdir akşamlari inen karanlik.
Savaşan ellerimiz bizim, pişmanliklara karşi ve kinlere 
kararmakta derilerimiz her gördügümüz gün en güzel şeyi. 
Hani çirkinligimizi söylesek ya koyu bir sikilganlikla; 
ama ezilmiş ellerimizi kime göstersek şimdi.
Albatros, kime göstersek şimdi yaralarimizi, korkunç ve irinli 
yumuk gözlerle al kisraklara dogru koşan atlarimiz gemsiz. 
Hani gecenin hangi saati bilinmez/kapilarimiz vurulur ya, 
bir ürperişle, kisik aydinlikta dururken tenha evimiz.
ey bir ürperişle gönlümüzü çelen, bizi yalnizligina götüren 
sana bu şiiri denizin köpüklerinden alip getirdim, 
o kadar kötü de degil sevgiye ve yalnizliga siginişim 
albatros, ölüm kuşum/kutsal çirkinligim benim.
<end>

<start>
Yana yana ışığına geldim 
Isitmadin beni sevdigim 
Beni almadin uzandigin engine 
Deniz olsam da irmak olsam da 
Yansam da bir senin ateşine
Sabahlari düşen çiy tanesi 
Akşamlari esen serin rüzgâr 
Hep ayni havada yasli şarkilar 
Ben seni neşede aradim yoksun 
Gecenin içinde de yoksun gündüzde de
Agaç dallarinda aradim 
Gün işiginda aradim orda da yoksun
Bu gece Ay'i parçalanmiş gördüm 
Sari bir Ay'di sonra beyazdi 
Koştum sen misin diyerek 
Vardim baktim sen misin diyerek
Nerdesin nerdesin diyerek 
Yana yana işigina geldim 
Başladim yarim kaldi şiirlerim 
Ne ak ne kara titrek ellerim 
Sana uzanir sessizlik içinde
<end>

<start>
Oglumla kira gitmiştim, küçücük adimlariyla 
çayirlarin üstünde koşmak istiyordu ve düşüyordu.
Bir kurbaga 
siçrayiverdi önünde: Hiç görmemişti, korktu.
Bir agaç vardi, tirmanmak istedi.
Bir hendegi 
atlamak istedi, bir taşi yerden sökmek.
Koştu koştu koştu sonra 
yakalamak istiyordu bir serçeyi.
Apartmanin üçüncü katinda, elli santim var yok 
daracik ama upuzun bir balkonda
Gökyüzünü, apartmanlarin çatilarini, uzaktaki 
agaçsiz birkaç tepeyi 
göre göre büyüyordu işte, kentli bir çocuk olarak.
O gün kirda 
çildirdi sanki, ne yapacagini bilemiyordu 
sevinçten.
Önceki gün yagmur yagmişti, patlamişti bütün otlar 
yuvarlanip durdu 
yemyeşil oldu üstü.
Kahkahalarini görmeliydiniz, nasil da 
çigliklar atiyordu.
"Koş baba, koş! " diyordu, koşarken bir kelebegin 
incecik, renkli kanatlari ardinda.
<end>

<start>
Ben çoktan söyledim bunu, anlamadınız
Bir gün olur dedim, büyür bu dalga
Toprakta, ıssız dağ yollarında, güneşli kırlarda
Gaz lambasıyla aydınlanan mağaralarda
Yağmurda eriyen kerpiç, ot evlerde
Sevginin olduğu her yerde konuşulur bu dedim.
O çiyli sabahları düşünün, işte puslu dağlar
Aşağılarda bir şeyler... bir ırmak ağır akar
(ama durmadan, ama açar kendine yol, durmadan) 
Çok var daha böyle ırmaklar yurdumda
Güneşin altın ışıklarıyla aydınlanan
Gölgesi kendinden büyük çınar ağaçları çok var.
Ben koşarken yorulan atları sevmem
(Bu topraklarda öyle atlar yoktur çoktaaan söyledim) 
Ürken kuşları sevmem, tavşanları...
Gün ışırken yola düşen göçleri severim daha çok,
Çünkü göçmek yeniyedir, çünkü bir yerlere...
Çünkü "ağır ağır giden eller bizimdir."
<end>

<start>
Türküler telli duvaklı, türküler gelin
Türküler sevda yeli, dost eli.
Türkülerinde yazılı
Memleketimin kaderi.
Bulunsun mezar taşımda dilerim
Türkülerin en güzeli
<end>

<start>
Oydu saati soran bana
Sigaramdan sigarasını yakan
Elleri çatlak yüzü tıraşlı
Soluğu buğu buğu çıkan
Oydu sırtında kâğıt taşıyan
Harç karıyordu gördüm
Pazarda küfeci işlikte çırak
Bir günde birkaç yıl yaşayan
Oydu ta derinden kömür çıkaran
Demir-Çelik'te ağır işçi
Hastanelerde hapsanelerde yatan
Tarlada ırgat vapurda ateşçi
Oydu tezgâhlarda kumaş dokuyan
Dalyanda ağları çeken
Uçakları trenleri kaldıran
Yorgun güleç onurlu
<end>

<start>
N´oldu bu gönlüm n´oldu bu gönlüm
Derd-u gam ile doldu bu gönlüm
Yandı bu gönlüm yandı bu gönlüm
Yanmada derman buldu bu gönlüm
Yan ey gönül yan yan ey gönül yan 
Yanmadan oldu derdine derman
Pervane gibi pervane gibi
Şem´ine aşkın yandı bu gönlüm
Gerçi ki kandı gerçeğe yandı 
Rengine aşkın cümle boyandı
Kendide buldu kendide buldu
Matlabını hoş buldu gönlüm
Sevad-ı a´zam sevad-ı a´zam 
Belki oluptur Arş-ı muazzam
Matlab-ı canan matlab-ı canan
Olsa acep mi şimdi bu gönlüm
Seyr-i billahtır seyr-i billahtır
Li maallahtır fena fillahtır
Ayinesinde ayinesinde
Gird-i sivayı buldu bu gönlüm
El fakru fahrı el fakru fahri 
Demedi mi ol alemler fahri
Fahrini zikrin fahrini zikrin
Mahv-u fenada buldu bu gönlüm
Bayramı imdi Bayramı imdi 
Bayram edersin yar ile şimdi
Hamd-ü senalar hamd-ü senalar
Yar ile bayram kıldı bu gönlüm
<end>

<start>
Bilmek istersen seni
Can içre ara canı
Geç canından bul anı
Sen seni bil sen seni
Kim bildi ef'alini 
Ol bildi sıfatını
Anda gördü zatını
Sen seni bil sen seni
Görünen sıfatındır 
Anı gören zatındır
Gayri ne hacetindir
Sen seni bil sen seni
Kim ki hayrete vardı 
Nura müstağrak oldu
Tevhid-i zatı buldu
Sen seni bil sen seni
Bayram sözünü bildi 
Bileni anda buldu
Bulan ol kendi oldu
Sen seni bil sen seni
<end>

<start>
Benim maksûdum âlemde
Değildir lâkin illâ hû
Bu benim derdime dermân
Değildir lâkin illâ hû
Onun nakş-ı hayâlinden
Cihân bir zerre olmuştur
Nazar etsen o zerreden
Görünmez lâkin illâ hû
Değildir hûrî vü gılman
Ne cennet köşkü ne Rıdvân
Bu benim gönlüme sultan
Değildir lâkin illâ hû
A Bayrâmî eğer idrâk
Edersen bu âlemde
Bu sırrın sırrına kimse
Erişmez lâkin illâ hû
<end>

<start>
Çalab'ım bir şâr yaratmış iki cihan ârasınde; 
Bakıcak di'dar görünür, o şâr'ın kenâresinde.
Nâgihan ol şâr'a vardım, anı ben yapılur gördüm; 
Ben dahi bile yapıldım, taş u toprak âresinde.
Şâkirdleri taş yonarlar yonup üstada sunarlar; 
Allah'ın adın anarlar, ol taşın her pâresinde.
Şehirden oklar atılır, gelir canlara batılır; 
Ârifler cânı satılır, o şâr'ın bâzâresinde.
Şâr dediğikleri gönüldür, ne alşidir ne cahildir; 
Âşıklar cânı sebildir, ol şârın kanâresinde.
Bu sözü Ârifl'er anlar, câhiller bilmeyip tanlar; 
Hacı Bayram kendi banlar, ol şâr'ın menâresinde.
<end>

<start>
Bilmek istersen seni,
Cân içinde ara cânı.
Geç cânından bul ânı,
Sen seni bil, sen seni.
Kim bildi ef´âlini,
Ol bildi sıfâtını,
Anda gördü zâtını,
Sen seni bil, sen seni.
Görünen sıfâtındır,
O´nu gören zâtındır,
Gayri ne hâcetindir,
Sen seni bil, sen seni.
Kim ki hayrete vardı,
Nûra müstagrak oldu,
Tevhîd-i zâtı buldu,
Sen seni bil, sen seni.
Bayram özünü bildi,
Bileni anda buldu,
Bulan ol kendi oldu,
Sen seni bil, sen seni.
<end>

<start>
Hiç kimse çekebilmez
Güçtür feleğin yayı
Derdine gönül verme
Biri götürür vayi
Oynayu gelir aldar
Çünkü eli çabuktur
Bir bunculayon fitne
Kande bulur arayı
Bir fani vefasızdır
Kavline inanma hiç
Gah bayı eder yoksul
Gah yoksul eder bayı
Hayran kamu alimler
Bu maninin alında
Kaf'tan kaf'a hükmeder
Bilmez bu muammayı
Vahittir o vahdette
Kesrette kani tefrik
Hızr ermedi bu sırra
Bildirmedi Musa'yı
Miskin Hacı Bayram sen
Dünyaya gönül verme
Bir ulu imarettir
Alma başa sevdayı
<end>

<start>
Ayırma gözlerini gözlerimden bu akşam, 
Böyle saatlerce bak, böyle asırlarca bak.
Gözlerine yavaşça yavaşça doldu akşam, 
Göklerin ateşini kalbime boşaltarak
Benim içimde yaktı sanki gurubu akşam.
Senin kirpiklerinde bir damla oldu akşam.
Gündüzden gürültüden ve kainattan ırak, 
Akşamı seyredeyim bakışlarında bırak, 
Ayırma gözlerini gözlerimden bu akşam, 
Böyle saatlerce bak, böyle asırlarca bak.
Yeşil çamlar altında uyuyor şimdi ada, 
Şimdi kımıldamıyor zaman bile yerinden.
Ve apacık gözlerin en derin bir rüyada, 
Ve güneş pırıl pırıl akıyor gözlerinden, 
Bilsen duracak gibi nasıl yavaş vurmada
Kalbin öyle muntazam, kalbin öyle derinden.
Yüzünü ipek bir tül gibisaran terinden
Güneşi yudum yudum içtiğim şu lahzada
Ruhumuz yıkanıyor yanan sonsuz semada
Fırtınalı, karanlık günlerin kederinden.
Yaşar Nabi Nayır
<end>

<start>
Aşkını gözlerinle, dün, kalbime işledin, 
Bir sanatkâr, eliyle, oyar gibi mermeri.
Rüzgâr yüzü görmeyen ufkumda genişledin
Bir fırtına halinde koptuğun günden beni.
Daha fani olaydı kurtulurdu zarardan, 
Aşkım ki farkı yoktur bir dağ başında kardan.
Gururuma basarak üstüne çıkanlardan
Dönmeyen bir sen varsın, yalnız sen varsın geri.
Nasıl taşta çeliğin izi kalırsa derin, 
Üstüne satır satır öyle nakşoldu yerin.
Üzülme, senden sonra kalbime girenlerin
yalnız senin aksindir orda göreceklerin...
<end>

<start>
En güzel rüyaları andıran enginlere
En güzel ümitlerle açılmak istiyorum.
Gözlerinin içinde, bilmediğim bir yere
Günlerce gitmek gitmek ve dönmemek...diyorum.
Fakat siyah ufkunu ne gün, ne ay açıyor.
Dalgalar bulutlardan inmiyor bu denizde.
Bekliyorum, fırtına dinmiyor bu denizde.
Bu denizde en ıssız karanlıklar yaşıyor.
Ve ben şimdi aydınlık sokaklar bekliyorum.
Ümidi bir yelken gibi açarak bir gemiye
Sonsuz mesafelere doğru açılsam diye
Bir güzel gün, bir sükûn, bir bahar bekliyorum.
<end>

<start>
Altın rengi gözleri yanan bir semaverdi
Ilık bir çay kokusu akardı saçlarından.
Yanmanın lezzetini onda hissettiğim bir an
Ve yazın sevgisini bana önce o verdi.
Yaz gibi iri olgun meyveleri severdi,
Bir çocuk gibi şendi ve gülerdi her zaman
Bir mevsim gözlerinden içime doldu cihan
Ve güzel yaz günleri ne çabuk geçiverdi.
Artık donuk bir cam var mavi gökler yerinde.
Güneşi benden çalan o sıcak bakışlardır,
Ve yazı o götürdü mutlak beraberinde.
En güzel rüyaların bile bir sonu vardır:
Bir bahar rüzgârından alarak bir sabah hız
Mevsimlerin ömrünü yaşamıştı aşkımız.
Onu şimdi kaybettim ve şimdi sonbahardır.
<end>

<start>
İsmini eserinle nakşettin hatırlara,
Bir zaferi yâd için kurulan taklar gibi.
Senden bahsedecektir asırlar asırlara,
Mukaddes bir duayı anan dudaklar gibi.
Yurdumu çalmak için gelen cihangirleri
Önünde secdelere getirmiştin o zaman,
On dört milyon insana vurulan zincirleri
Sendin tunç elleriyle parçalayan kahraman.
Her gün bir parça daha yükselen vatanında
Kanadlar toprağına alnından düşen terdi,
İsmini anmak için peygamberler yanında
Binlerce mucizenden bir tanesi yeterdi.
Yolunda yürüyenler gözlerinde gözleri,
Azminden hız alıyor, çelik bakışından fer; 
İsminle dolduracak asırlarca her yeri
Bu zafer, bu mislini dünya görmemiş zafer.
İki yıldız halinde taşıyacak gözlerin
Dehanın ziyasını cihan ufuklarına; 
Yurdumun her taşına nakşettiğin sözlerin
Derin uğultularla aksedecek yarına
<end>

<start>
Henüz bir balığa bile çarpıp öldüremeden 
Yediği torpille denizin dibine 
Uzandığı zaman 
Kaptan emretti: 
Vatan yolunda 
Disiplin üzre 
Ölüme hazırlandılar. 
Vatana can vermekten 
Gurur duymak için tekrar emir aldılar. 
Ve mağrur olmaya hazırlandılar. 
Ne zaman ki şaka bitti 
Oksijen bitti 
Damarlardan hemoglobin ayağını çekti 
Herşey silindi gözlerden. 
Canın azizliği 
Canın tadı 
Canın bir taneliği 
Arasında ölüp gittiler.
<end>

<start>
Donovan'ın 
Otuz tonluk bir tank 
Sağ ayağını dişinin kovuğuna yerleştirince 
Hastanede ameliyattan sonra ölürken 
Karısını düşünmüş. 
Karısıyla nasıl yattığını bile hatırlamış 
Üstelik gözleri yaşarmıştır. 
Donovan vatan uğruna 
İşte böyle ölmüştür.
<end>

<start>
Her geçen gün bir aşkın gevşetirken bağını 
Her geçen yıl aşkıma yeni bir hız bıraktı. 
Onda bulmuş gibi hayatın kaynağını 
Bu ateşle yanmasa kalbim vurmayacaktı...
Kalbim vahşi bir kuştu, kendi yurdunda sultan 
Ona gurur vermişti güneşten emdiği kan. 
Daha dün bir çığ gibi inerken dağlarından 
Bugün karşında sakin bir su halinde aktı.
Hangi ruh duydu seni benim kadar derinden? 
Hangi gönülde yandın böyle bir yangınla sen? 
Ya benim gözlerimdir seni bambaşka gören 
Ya hepsinin gözleri, sana, görmeden baktı...
<end>

<start>
Son Kumaş
Görmedim ilham atını 
Ben bu şiir sanatını 
Bir deli kızdan okudum
Sanatı öğretti bana 
Ben de bu tezgahtan ona 
Türlü kumaşlar dokudum
Altı buçuk yıl emeğim 
Gönlüm, elim, gözbebeğim 
Eskidi sırtında bütün
Tam gözü doldurduğu gün 
Sevgiden almış gibi hız 
Ansızın evlendi o kız
İstedim ünler salacak 
Bir yaman örnekli duvak 
Örmek o ruhum geline
Ay ışığından bir ipek 
Gamla beraber bükerek 
Taktım ömür iğnesine
İğneyi ilkin derime 
Sonra çürük gözlerime 
Saplayarak, titremeden
İşledim üç günde bakın 
Solmuş ümit yaprağının 
Üstüne her duygumu ben
Sanatım ermişti sona 
Gitti merasimle ona 
Ellerimin son hüneri
İşte o kızdan bu kumaş 
Her yanı kıpkırmızı yaş 
Ertesi gün geldi geri
<end>

<start>
değişme uğurlu gözlerin kan
damlatsa boş yerlerinden
ucunda işleyen kalyon küçüklerine
sarıl. bak bir denizdesin
su bardağına sığış
hareketsiz ve deniz.
ekleme kanatlarına sivri
gökdelen boruları
ekleme sana dair senetler
bonolar, protestolar
değişme uğurlu gözlerin kan
damlatsa boş yerlerinden
ayaklarında dağ nasırlar
ellerinde güneyli çıbanlar çıksa.
bak bir soğutucu
seni yerinden eyleminden
koşturuyor, işe yatkın
elleriyle bir dolabı andırıyor
dönerek aşırıyor bir alevini
kıvırıp da gökyüzüne salıyor
hani senin aşkın yaralı bir göl dalgası.
değişme uğurlu gözlerin kan
damlatsa boş yerlere.
<end>

<start>
İşte yaktım ışığı
Gece başladı içimde
Dışımda ve içimde
Gece başladı
Yüreğimi kimlere sorayım
O yalnız kalınan kahveler
Basamak yapılan arkadaşlar
Ve tavlanın içinde bir zar
Olarak mı kalayım?
Bir çay getir, koyu renk
İki kesme şekerin biri kalsın
Biri beni alsın
Batırsın poker kağıdına
Kravatını çöz, ayağını denk düşür
Bas pabucunun arkasına
Dostum oyun bitti, duygu kalmadı
Gel götür beni evine
<end>

<start>
insanlar gürültü yapmayı sever
sesler azaldığı zaman kaya çatlağında
seslenen kalmayınca pembe evlerden
alır avcuna kuş kadınlarını
tehlikeli kayalardan geçirir
davul sesini keman teline çevirir
insan bir iniltidir sayfa uçlarında
yazılır, anlaşılmaz, susar duyulmaz
sonsuzluğun merkezi dünya
dostlardan mektup bekler karbon kopyalı
vurur davulun tokmağına
bağırır papaz çırakları
yaşadım saymayın bendeki katmanları
kuş sesi çıkarır sevdiğine
anlamadın bir türlü kanatlı canavarını
son sesi kalp iniltisidir
ayrılık ve bozgun tohumlarından
tıs der susar, en küçük gürültüsü
insanlar bir dikenli çalı
yangın çıkarmayı sever, ateşi eksildiğinde
alevi kısılmışken dürüst insanlar yurdunda
kasaba evine ateş yakar, buz parçacığından
sıcaklık kalmamıştır onun evreninde
sevgilisi yataklama, arkadaşları derin koy
evi, odası keseli kurt
sormayın ona destek direklerini
parmak izi bırakmadan çıkarılan yangınları
dumanda boğuldu su kabakları
uykudayken bile tehlikeye düşmez
yanar durur onun çırası
insanlar azalmayı, kaçmayı sever bir türlü
porselen dişleri gülmemiş
insanlar ağlamayı sever, hangi biri
son gününde tüy bulut
savaşlar karartır siyah dumanlarla yüzünü
insanlar silmeyi sever barut hakkını
her silah patlayışına bir imza
gözyaşları kireçli bir salgı
ağlar çit bitkilerine, barış ağaç kabuğu
çivi çakar ihtiyar dağlara
kan üzerine acı çeker büyük sığlıklarda
ağlasa, yanakları benzer karadut ağacına
sussa, horoz dövüşünden gürültüler gelir
yangınlar benzer ağaç dalına
<end>

<start>
Eski kayaların adını sordum
Yaşamışız dediler
Canım istedi yoruldum
Güneşler çizildi göğsüme
Toprakları kalemle çizelim
Ağaçlara uyku biçelim
Bir kale yoksa bu kentlerde
Bu güzellikten vazgeçelim
Bir sevgilim oldu eskiden
Ağzı mandalin kokardı
Bu güzel yemiş yüzünden
Güzeşler çizildi göğsüme
Bir telefon rehberinden döner deliye
İsterim bu çılgın zurnayla
Bu maviş çingeneyi geriye
Bu gece nerde yatalım?
<end>

<start>
Çok uzaktayım sizlerden
O ünlü yokuşun gençliğinden
Her gün boya ve matbaa kokusu
İki bira içip ozan dedikodusu
Çok uzaktayım sizlerden
Mizanpaj başlık kadraj
Her kitapta yalan basılıyor önce
Senetler çözülüp düğümleniyor
Yazarların önünde
Çok uzaktayım sizlerden
Şunun bunun dostu arkadaşı değilim
Tanıdık bir ozandan gelmiyor mektup
Adresime bir boşluk koymalıyım
Her gün okunanlardan olmasın bu şiir
Çok uzaktayım
Hiçbir armağana aday bile değilim
Renkli bir sayfada aramayın beni
Bir derginin sayfasında ölgün
Solmuş bir kelebeğin resmi
Şiirler bir gün uçacak
Kanatlarında bir yığın ozan çırpınacak
O ünlü yokuşun taşlarında
Yazarların ismi bir bir yazılacak
<end>

<start>
‘Setbaşı’ndaki Çam-2’nin
yeni dostlarına’
Bir şiire oturmak yaldızlı otellerde
Neydi, bilirsin, gözetlemek haneberduşun
yok yere öldürüldüğü o serüveni: İnce hayat
Bir ödüyor, dört kaçırıyordu
Hazım kahvesini birlikte söyleyelim mi? 
Hafif yara almış maytapları. Ölmek yok işin ucunda
Yayvan sedire benimle otur da, dinle ucuz saatlerin ucunu:
Benim meydan sever dostum, dağda zeybek ne ise
ben oyum şehrin orta yerinde, gezer dururum
İliştirdiğim mızraklarla, gün boyu
sesim kısık, siyah çay içince açılır bir türlü
Süslü imamelerle bezenmiş, kahve ocaklarına itilmiş
şakırdata şakırdata büzülmüş bir sürahi gibi zaman arası
Benim tesbihim gündüz kapalı, gece açık
Deveciler derneğinde seni öttürür dururum doğrusu
Hadi beni vurdular çat pat
Hadi beni dövdüler, ekseri sigara dayağıdır
Şaraptan artan mariz olacak değil ya! 
Ben istemedim zaten, kumarhaneden kalan 
felsefeci olma ayağını, ne demek o eşkıyalık! 
Çal ustacığım çin çöplerini, arttır çiftetelli katırlarını
öt canım pırpırı haytaları, ört sararan suretimi
Bu gece unutmak istiyorum konağın sofralarını
Öl dedin ölmedik mi? 
Kartal kanat yürüdük beraber
Delik melik, yüzümüz erkeklik aleti değil miydi? 
Biz ne kadar usandık yaşamaktan, şu bizim havai
ramazan tiryakilerini kızdırdık, bir darbuka ustasının
tellerindeki, güm güm vuruşunda yelpazeler belledik
Terledik şıpıdık, benim sana diyeceğim
Biz bu hayatta seyrek adım birlikteydik
Benim sana kanat çırptığım
Benim ortalığa mandallı yüz bıraktığım
kılıksız yüzümden, hovarda kimliğimden belli
İstemeden vurdular, yaşamanın ortasını
Bir leblebiyle söndürdüler, tavus kuşlarının bahçede oynamasını
Usandım, yaldızlı çerçevede bitirdim hayatın yarısını
Bir klârnet çaldım, bu ne demektir? 
Mevlânakapılı Hilmi’nin dar sandalyeli
it kopuk masalını: Ben bu dünyada bir tütün tekeli idim
İzmirli Nazif’e milis, küçük fitil tutuşturdum hepinize
Yıkandığım hamamların serin havasını yuttum durdum
Gülün geçin benim cenazemin kılıksız gösterisine
Hadi sofu olalım şanslı leylek
gürül gürül sobalar yakalım, civan perçemler bırakalım
Şu sokakta koşmanın ötesine
<end>

<start>
Başkası doğar, insan kendi dalını keserken
sicimle, dünya bağlarını koparıyorken 
son gününde, ondan bir önceki..
içe kapanır insan, ceviz kanadında
özel bir dalgalanma gösterir
emredici kuvvetler karşısında duruyorken
tepelenmesi boldur insanın
bir çırpınma, kalp sıkıntısı 
bize odaklanmış dostlar karşısında
son söz niyetine başlar sırtta kırıcı bir ağrı
yürek kokusu duyulur, her işin ucunda 
başkası doğar, insan kendi dalını keserken
Sevgili Haydar, Hüseyin, Metin 
kalbiyle yazan tüm şairler 
ısınmak için tur atalım dünyada 
denetim masasında buluşalım haftada bir defa
bileklerde biraz zor çarpar kuvvet 
kapkacaklar nasıl öter, boş kaldığında?
Boyun çukurumda bir işaret var
göğüs aramda bir adalet 
ben kasıklarımdan  doğan bir kuvvetle yazıyorum
boyun çukurumda şeker gibi bir  illet
Yaşlılık düşünce hızında 
biz çile odasında yerel ağızlarla
mimarların böceklerden öğrendiği altıgen
geçen yılı zirveyle kapattım
bu yıl denklem tiryakisi biri var sırtımda
<end>

<start>
Ölmüş birinin anısına beste yapıyordum akşamları
ne çok ölü birikmiş arkamda
ne çok kartvizit
yaşarken görmedim saçlardaki güzelliği
gözlerdeki parıltıyı; yastık iki kişi
çok gelmiş yorganımızdaki bitki müzesi
öpücüklerdeki kabartma çiçekler
sevgi deyip geçmişim cankurtaran yeleklerini
parmaklarımın ucunda krizler atlatmışım
hedefe ulaştığım kadın figürleri
sofrada vitrin süsü olup birikmiş
saygıyla karışık korku duyduğum peçeteli şerefe sözleri
kabuk ve kemiklerden yaratılmış arkadaşlıklar
gürleyerek akmış üstüme
ayağım terledi şarap sahilinde
kumları kırmızıya boyadım yelken kupası için
şimdi sana bakıyorum el öpme sahnesinde:
benden tosun biri
ne kadar zayıfladım dibe sürüklendiğimde
kuruttum göğüs ucuma birikmiş terleri
benim ol, bu masaya otur doku hasarından
gönüllü dostum ol deve güreşinde
arkadaşım kal diyen sarı çiçekli teklifler
kanat açıklığım o kadar derin ki! 
bestem ayrılık çeşmesi, ağını tamamladı üstüme
ne kadar zayıfladım pişmanlık denizinde;
Ölmüş birinin anısına beste yapıyordum, zemin kayması
ben şehir efsanesiydim, sokaklara at bağlardım
sopayla dayak yedim gençliğimde
güneş gözlüğümü çıkardığım dost sohbetlerinde
evi bulmakta güçlük çektiğim günlerim oldu
yarasa gördüm seni karşıladığım saat, kurşun kalemle
sileceğim dedim, ondan attım tükenmez kalemdeki renkleri
sevgi hissettim, şimdi ne çok ölüm; bestemdeki nota külleri
bir karış toprak artık dostlukların kendisi
atın üstüme, güneş nerden doğacak diye soracağınıza
atın bestemdeki solfej anahtarlarını
atın güzel oyunlar oynadık sizinle
kapı tokmakları tanık buna
bestem korkunun kokusuyla yazılıyor
dinlerken martılar bana konacak
hedefe ulaşmak için fistolu eteklerime
kanat kırıklarından tüyler dikecek
şimdi kartpostalım namluya kilitli
atıp vuracağım kendimi su cenderesinde
<end>

<start>
Hiç şiir yazmadım beden diliyle
Beni affetsin şairler, göbek taşından
dize kuranlar, çift kimlikliler
Öpücüğü savunmadım, mavi dişlerimi çıkartmadım
Beni affetsin hayat çocukları; o penceresinde içtiği
buzlu biraya toz kondurmayan
Mendil sallayan kendi sırası gelince
Yanakları yansımadı sevdiğimin, ellerine dilenci diye
saldırmadım, öpmedim orasını burasını
Ben hiç sevmedim desem yeri
Tabut odalarda doğdum bittim
Öleceğim yer, eflatun-kırmızı sorgulama evi
Pantolonumu çözmedim gösteri niyetine
Değerini bilmedim şiir yorgunu dudaklarımın
Eğlence okulunda bitirdim sınıfı
Hiç tanımadan öğretmenim; tarih bilir, felsefe hocaları
coğrafya uzmanı, dil kuşatıcıları
Cebimde kalmadı kimsenin kartviziti
Bileklerimi ilk ovan sizsiniz
Benim tırnak yıkayıcım, yaşayıp bitirdim
buzul çağımı, beni daha çok ovun mermer kürsünüzde
Gözü kapalı mimiklerim bu acıdan kalmadır
Etkiyi değiştirmeyin beni örttüğünüzde
Sevgi benim dizimde bükülen bir ince yaradır
<end>

<start>
Sevgili dostlar, ince kirpiklerle uğrayın
Siz bey evlerine, hoş bileziklerle uğrayın
Oynayalım, dikine barını bir kere
Arnavut saz takımıyla, aşşahtan gelirim diyene
Çift sarı telde, dik kaba hicazlar çıkaralım
Bir ayak, iki ayak derken eskisi gibi
Dünya dönsün içimize, o yürek kokan eşikte
Çift beyaz güvercinler üstünde dönelim
Siz isteyin bu gidişte, kızlar pancara pancara
diyelim, bitkin aşıklar gibi sarılalım birbirimize
Dört nağmeli müzik satırıydık gün içinde
O kahraman kitap sayfaları, okurken efe gibi saplandığımız
O mavi mine şiirler, oya işlemeli gümüş kemerimize
O Debreli Hasan öyküler, anlatıp bitiremediğimiz
Fatih”te, Şekerci Handa roman değil miydi düşünüp yaşadığımız? 
Biz büyük bir yazın sayfasıydık
Gülüşümüz çınlardı limon iskelesinde
Yüzgeçlerimiz çırpınırdı sudaki ay izlerinde
Sevgili dostlar, makamdan makama geçtik işin içinde
Günden güne, saatten saate değişti isteklerimiz
Şimdi beyaz mendil sallıyoruz birbirimize
Sen gittin, keman için yay bağlarına
Ben gittim, büyük cevizin dibine; çıkrık oynamaya
Hep güle oynaya, takvimleri eksilttik durduk aramızda
İşte zilli def, davul zurna
Delilo’yu çıkaralım üç ayakta
Kaytan işlemeli zamana karşı duralım
Bu yılı koparmayalım, kalsın takvim sayfasında
Güzleri durduralım, gözler kapalı kalsın
Yaşanmasın kalan zaman
Boğaz aksın dursun iki ateşin arasında
<end>

<start>
Susuyorum kaya yarıklarında 
Ölçülü biçimde sürdürüyorum günlerimi. 
Bitirdim cennet düşlerini 
Yaşanmaz bildiğimiz su yollarında 
Bir daha doğma istemem boğazı bağlı: 
Konuşma demeyin, içime çektim isteklerimi 
Dokunamadım size
Doyamadım için için 
Dumanınız kaldı üstümde 
Bağlayın alçı kalıplarını 
Terlemekten usandım 
Sıkıldım böylesi bağlanmaktan 
İsterseniz gelin orman ağaçlarıyla üstüme 
Dibine çökelır böyle yaşayan 
Çıkış kanalı çökeImiş isteklerin 
Garipler ülkesinde pembe beyaz kişi 
Rengimi yitirdim el yazısıyla 
Bu kayboluş, istemediğim koyu pas renginde 
Üstüme varmalyın perşembeler, otobüs durakları 
Çizmeler, ötekiler 
Göz rengi lekeler 
Herkes bana karşımda basılı devre 
GÜn alıyorum ölÜler kursundan 
Bir adım at, biraz dur, kasıl 
Kum sarısı bir yaşama
Dağın yaşlı adamıyım 
Kemikten bir kutu 
Su toplama çukurunda buldunuz beni 
Yapıştırın, bir zarf hepsinin ötesi 
Damgalayın, biz bu adamı sevmedik 
Sifonu çekin, kozalaklar tıkasın içimi 
Haksız zarar vermiyorum kendime
<end>

<start>
Şiiri değiştirin
Ozan bildiklerim, dost yüzler
Ötenin sarmaşığı, sütun kanatlılar
Size söyledim baharların arttığını
Denizin köpüklendiğini tarih sayfalarında
Size söyledim, gün kabarmış
Gelecek dolu
Size, yarının neler kurduğunu
Bir küçük köy eviydi, önüne dökülmüş
Kuru ırmakta yıkadılar ilk kirlenen gömleğimizi
Araları ıslanmış taşlarda koşturdular
Seyretmek için bizi
Fırçamızı dağlarda çam sorguçlarına değdirdik
Kalemimiz, yansıması yapraklanmış güneşi anlattı
Size sokuldum; kimsiniz, nesiniz diye? 
Baharınızı soludum, çiçeklendim
Türlü kazaklardan ördüm giysilerinizi
İşte bu yüzden değiştirin şiirinizi
Kemik, iğne iplik ve ince işçilikler
Neler yazdınız neler, usanmadan gün içlerinde
Bir gün bitecekti, o öğlen ortasına takılı şeyler
Ölmeden içtiniz sevgili öğreticim
Günlerin tortusunu; biraz leylâk, biraz tarçın
Hep kokusu güzel, zaman kırmaları
Günlerin tortusunu; perşembe, pazar, hep içtiniz
Yaprağın biri döküldü, güz sandı ortalığı
Ağaçların kabuğu söküldü, gün içlerine
Siz tavus kuşundan kopan tüydünüz
Beni yazdınız bir de, masalın içine
Değiştirin şimdi beni de
Tarih öyle istedi, çağ yarıladı isteklerimi
Genç kaldı yaşamımın ötesi, boğazlar yarıldı
Denizler ufaldı, bulutlar biçimsiz, öyle bir gün
Mahşerin ortasındaydık, heykeller devrildi
Böyle kaldık, mum yakıldı söylemlerin yerine
Değiştirin, biz bize benzeyelim
Ekim, kasım, orta yeri bir dergi sayfasının
Ciltlenmiş, açılmamış bir yaprak
Okunmadan bırakılmış bir öykü
Yaşamımızın hepsi
Para bozduralım, açalım buhar teknesini
Şiir yazalım bundan böyle, isteklerimizi
Tarih örttü, deprem öncesi ne dilediysek
Şimdi bir gazete başlığı, kopardığımız önlük
Ve onun cepleri, içine dolduğumuz fıstık artıkları
Bir kez de şiiri değiştirip içelim
Günlerin doğusuna
Tarihi, kimyayı katalım, yıkılıp duran
Evlerin sofasına, hadi katılın
Bu siyah çizgili savaşın arasına
Kelimeler artık basılmış para
<end>

<start>
H. Haşal’a
Bende bir ikizin var Hilmi
Akarsu ağına kucak açmış
Çift kırılmayla bakmış yeryüzüne
Bende bir ikizin var Hilmi
Çakır bakar Uludağ körfezine
Çapraz bakar, öğüt verir; karşı koyar
Defterimde kurtuluş kitabı, tıp kanunu
İçki sofrasında sen gibi öğüt verici, iyi mi?
Kokulu kiraz, onu sen gibi severim, burukça
Bende bir ikizin var Hilmi
Kitaplarını açar bakarım, kuşkuya düşmeden
Şiiri sana benzer yazarken, kanatlarıyla kaçar
Sessizliği sana benzer, bakışı senden yaralı
Kalınlaşır sabahları uyanma öncesi
İkiye ayrılır öğle ertesi, yemek arasında
İki yavru oluşur kendisinden, biri ben
İkizim var Hilmi, bozgunculuğum istemeden
Bende bir ikizin var Hilmi, kültür ağacı
Altısı açık, yedi gizli maddede görülüyor hesabı
Kendisi bir saray ağası, uyanmıyor telefon zilleriyle
İstersen tuşa dokun; uyandır onu, ikizin deney ötesinde
Ay ve güneş tutulmasından habersiz
Yanlıştan kurtulmuş bir kişi
Bende bir ikizin var Hilmi
Şifa kitabında bir madde
Din düşüncelerinde başlangıç sayılır
Biliyorsun gölgeler dünyasına inanmam ben
Ama sen kuşkuya düşme, ortalık açık madde
Burukça soruyorum sana, akarsu teknesinde
Ya da Uludağ’da karınca asidi bir masada
Ben sarhoşken, sallanıyorken torbalı büyük Igrıp
Ağına sarmışken beni, tek tekneyle kendi etrafımda
O kadar yüz dönüyorken uçurumlar arasında
Sinir çekirdekleri yaratıyorken
Yeşil muhabbet makamında:
‘Dur, sus Hüseyin, gerçeğe var yanımdayken’
Asık yüzlüydün masaya örtü gerdiğinde
Oranın kar bakışlı sahipleri
Ocakta kıvılcım gibi patladı sende karşı durma saati:
‘Daha yavaş Hüseyin, gerçeği bulmadık daha
Sen de varma sabaha, susalım bulutların yaklaşan örtüsüne..’
Şimdi sen de sus Hilmi
Deney dünyasında
İkizini sor bana göl çanaklarında
İki yavru oluşur kendisinden
<end>

<start>
Yıldız hücreler yarattım ölmeden önce 
taşınırım diye kazandığım mallar içine 
el yazısı ile sattığım dükkânlar 
yok ettiğim kitaplar, köklü şiirler bıraktım 
onların küllerini sordum yaratıcı bedenime 
kravatımı ters bağladım, bundan kime ne!
İnanılmaz paralar, işini kaybetmiş 
şairin mal defterine: Vurdum, saydım 
Tozunu attırdım Akdeniz'in, Kızıl Deniz'in 
sızıntım çevreyi kokutan bir beyaz taş üzerinde 
Beni yıkadınız, sonra örttünüz, gerisi bilmem ne!
Direksiyon mu? O benim işte: 
Dünyamı döndüren, kil içeriği bir toprak üzerinde 
İyi ki örttünüz; küçüldüm, yaşarken görmedim 
ne ne ne!
Mercan kayalıklarda yüzdüm 
o insan yavrusu yüzgeçlerle 
kanat çırptım, uçtum, aştım silikon vadisini 
Bir kuştum, bir büyük balık: fil foku 
Benden iyisi mi vardı bulut üstünde? 
dalga sırtında, yürüyüşlerde ve izinlerde 
Görmediniz, ömür biçtiniz 
Sonra üstüme basmak için toprak örttünüz 
Hepsi bu işte!
Sormayacaklar şimdi de: Nereye gittin, neydin? 
Tehlike bağımlısı hadi sen de... 
Kağıt geri dönüyor yaz artık 
İstenmeyen sayfaları, kalan dürtüleri 
Ben sendim, bu ölü kim? 
doğrusu yaşamak isterdik hep birlikte
<end>

<start>
O kadar kırdınız ki beni sisli havada 
taş kesildim aranızda 
sonradan olacakları görmedim, dar su yollarında 
seyir uydularına taktım kancalarımı 
ayarladım kendimi mutlak sıfıra 
döndüm gittim, aramızdaki görüş ayrılıklarına
Somaki mermer diyor geçip bakanlar 
biri kama diyor, sen onlara bakma 
ben iskeleye bağlanmamış bir yelkenli gemi 
ordan oraya 
öyle istediniz ayağınızın tozuyla 
öylesine gezindiniz sancak yollarımda 
benden taşlaşmış bir ceset kaldı yeryüzü noktasında
İyi ki ağlıyorum alakarga kanatlarına 
yükseklere bakmak var ya hesapta 
üç sıralı topçu gemilerini görüyorum uzaktan 
işim kale burçlarında
Vur seyir uydularını, biraz da öbür kuşların yuvalarına 
alev makinaları geçiyor içimden, size baktığımda 
nasıl vurdunuz küçük azı dişlerimi? 
derine işlemiş pas gibi ürperiyorum hayatta.
<end>

<start>
Yedi konaklık yol kaldı sevdiğim
Senle gün arasına, senle güneş
Senle üzüm ayına, kiraz ayının on beşine
Yetim hakkı yemişler gül bayramında
Şu dünyanın ortasında üç yudum suyla
Kıtlık getirmişler, yedi yıl diz üstü yattık
Yedi mum yaktık da sevemedik başka kimseyi
Hep onlar oturdu aysız ormanımızda
Bir adı da yazbaşı, şu bildiğimiz denizin
Ondan kan yürüdü üstümüze
Kara yün astık ortalık yerlere
Bizden iyiler varmış dünyanın penceresinde
Bir açtık geyik kemiğini, açtık yedi dağın çiçeğini
Kan yürüdü olanca şehirlerin üstüne
Yedi yerden yamalı sevdiğim
Şu bizim aşk dediğimiz mutluluk incisi
Ben o yılan kılçığını bulamadım
Dört döndüm nisan yağmurunun üstünde
Gelişini guguk kuşuna duyurdum
Seni gözden düşürmek istemedim
Anneler tertemiz, babalar yaban adamı
Kan yürüdü, sokakların bildik taşlarının içine
Kara boya sürdüm tüm gidişlere
Şehrim dört kanat, dört yerden yaralı
Aç adamın ekmeğini çıkardım ortaya
Bu beyaz; yollara çizilecek
İsteyen ortaya dökülecek, isteyen günah adağına
<end>

<start>
Taş taş üstüne kodun, yıktın yuvamı
Yer sarsıntısıyla belli ettin kendini
Büyük evlere silah yapan
Şimşeğin temsilcisi, yıldırımın efendisi
İri taşlarla örülmüş surların yıkıcısı
Yıktın başıma örülü kan bağını
Çocuklarım çocuklarım ses genişliğinde
Noktaya karşı nokta seninle yaşamak
Korsana çıkardın gözümün yarısını
Yarısı görmüyor bak, serpinti bırakıyor
Gördüğün pencere pervazlarında
Dirseğim motifli kilim, çubuk motifli:
İbrik motifli su istediğinde
Korkunç kıyım senle uyumak geceleri
Bulutludur, telli duvaklı biten ayların arası
Çocuklarım çocuklarım ölüler kitabında
Maden işler, yağmur bekler gecenin yarısı
Toprak altındaki yuvandan çıkardın
Örttüğümüz yorgandaki çıtır yangınları
Üstümüzdeki gecelerin umursamaz aydınlığı, o başka...
Yıllar artık bir üfleme çalgısı
Duvarcı kiklop benzeri yıkıldı üstümüze keseli ayı
Yıkıldı, evimizin o töre komedisi duvarları
Çocuklarım çocuklarım birer deniz haydutluğu masalı
<end>

<start>
Ben hepsini biliyorum
yapı kalfası yüzünü bu dünyanın 
tabak tuttuklarına üç kap yemek veren
tuzluklarda beyaz inci öğütler
karlarla beslenen kışları
sel baskınını öğreten, içtiği bir bardak suda
Ben hepsini biliyorum
aşçılık okulunda öğrenciydim o sıralarda
ben daraldım dostlarım 
yalnızdım, çekim yaratıyordum kendime 
bir oyma kayık, takvimde sayılı günler 
kaşlarım dökülüyordu, bakmayın güldüğüme
Ben hepsini biliyorum rüzgâr tünellerinde 
bir yolcuyum; gönüllü anne, istekli baba 
içindeki sese bakarak ayak bileklerinde 
yürüdüm, yoruldum kızıl devlerle 
hepsi biliyorum şemsiye altında 
yürüdüğüm su, deniz çekilince 
bir isim yaratacak, yaslardan 
bir yemek kendine, yağsız mezelerle
Hepsini biliyorum, çile kazınmış 
kulakları kırık dökük, duymaktan 
yemek kurslarında öğütülmüş 
değirmenlerde sis dağıtan
sizin önünüzde cezalı 
çerçevesiz camlarda bir tane
<end>

<start>
Güllü kafesinde kanun sazımın
Sen olsaydın çalardık, terdilli terdilli
Ben bir makam mıyım, kubbe motifli? 
Kır bıyıklarımdan çıkan çeyrek sesi kim bilir?
Mandalsız çalınıyor, öyle bir kanun ki! 
Hasköylü Mıgırdıç’ın elinden çıkma biri
Hadi başla şarkımıza, ahahey ahahey
Bedahşan renginle vur beni
İçtiğim şaraba dökül, asmanın çekirdeğinden
Kamçıla beni, gök olaylarınla
Bulutlarına sığınıp ötüşen kokusuz çiçek gibiyim
Sokak kapısına bir baktım, tillil tillil
Sürgülü cetvel deyip kapanmış
Ben dik mahur bir besteyim
Kumsalında yıkanmış, tanburun perdesinde ölçülü
İşte ses veriyorum, bolahenk bir çıkışla
Ağzından bir ses, ulaşsın seyrek duruşuna
Çiçeklenmiş bir ses, aradaki kırlardan
Emin Usta’nın yaprak motifli kanunundaki ses
Yelelel yelelel, seni çağırırım üzgün durduğun kıyılardan
Hadi vurgulu notana beni de al
Minder dokumasında oturalım, çiçek boyutlarıyla
Uygun dörtlü, beşli bir şeyler çalalım
Menevişli çınarın göğsünden tok sesler çıkaralım
Terelel terelel, kavuşsun herkes birbirine
<end>

<start>
Gölgede yıkandım, ay ışığı vardı aramızda
Suya darılmış biriydim, acıklı boşluk kentinde
Yayık çalkalıyor, çırpınıyordum; değişmez yasa
Kendini bilenler ıslaklığı tanıyor, ağaç aşısını görünce
Benimki ayrılması bir güç sevgisi; ortadaki güneşten
İyi ki ayaz çıktı, savruldum kar çevrentilerinden
Bu bendeki kurt boğan bir fırtına; korkunç bir kıran habercisi 
Yaşarken sallanıyorum; sen bir, bu iki!
Külde saklanıyorum, ocak ekmeğinde
Yıldız sözü veriyorum kendime
Bir daha sevmeyeceğim kimseyi
Ateş verenin evinin bereketi geliyor üstüme
Yedi bilge tanıyorum, şairler ötesinden
Çorap örülmez, bu kadar bildik kişilerle
Dize örülmez, göz değmesiyle
Okunmasın, yazdığım kalkım günü masalları
Hep kendime dönüyorum, başım adamakıllı
Sevmeyeceğim; ceviz ağacı altında uyudum, hastalandım
Bu buyruk kendime bir bakıma
Sudaki gölgeler her şeyi anlattı bana
Şeytan düşüydü, tüm yaşadıklarım
Yılan kırkan kişilerle düştüm kalktım
Bir ceketim kaldı, göz kırpan yıldızlar arasından
Binlerce yıl yandı ceplerim, ellerim
Ayaz gördü her seferinde
Ocak tüttürdüm, çoraplarımı yıkadım, yüzüm yerine
Sızılar çekecek bir işe başladım:
Herkes kendi meyhanesinde
<end>

<start>
Yaz coşkusu üzerimizde 
renkli plaj terlikleriyle ateş gösterilerinden 
güneşin taktığı takılardan gelmişiz 
bir kağıt gemiyle vardığımız kıyıda 
sizin dostluğunuz alev bulutları 
sevginiz sekiz çadırda 
kalbimin kibrini bırakmışım kekik kokunuzda
Yaz coşkusu dinmiyor çiçek veya mum 
suçluyum, bu yaz köklerim göçebe 
sürekli arp dinledim, bas öğrendim 
çimenlerde top oynayarak büyüdüm temmuz içlerinde
Bu yazı gecikmeli bir terlemeyle atlattım 
yanaklarımda kum ışıltısı var 
özlemek ne de yaraşıyor birbirimize 
burnu kanamasın bu güzelliklerin 
istersen gölgeye yol gösterelim 
el örmesi kilim çekelim üstümüze
Kilimin bindallı deseni içinde bir yastık kuralım 
yaz coşkusu dinmiyor; zeytinli ekmek, kum 
değerli kumaşlardan dikelim dostluğumuzu 
parlatalım sönük bir yıldızı kendi içimizde
<end>

<start>
Yaprakları solan, güz çiçeklerine benzemjşsin 
sen! 1945'lerin ucuz çeliği, caddelere asfalt döken 
fabrika bacasına döndüren; maldneli tüfek yuvalarını 
zafer tanklarıyla çarşı dolaşanların arasında kısa pantolon 
annenin sakallı kuş olduğu dönemde 
babanın da kısa kuyruklu 
kardeşlerin sahte mektuplar 
kocaya gönderildiği yıllarda ablaların 
sen! Bu koca İzmir'de talan edilen günlerin yeşil saksağanı 
öttün durdun büyürnek adına 
ne oldun, ne oldun deniz kulağı? 
hani babanın iğreti bacaklarla sokulduğu küçük nöbetlerde 
seyrettin içine alamadığın dünyayı 
kustun Nihat'ın örtüsü ne 
sonra, sonrası ne, şehir büyüyordu kavram olarak sende 
İstanbul doğal düzlüğüyle 
Ankara dal desenleri içinde 
İzmir'se işaretli oyun kartları 
oyun oynuyorsun kendi dürtünle 
o küçük balon getiren sevgililer 
balonları uçuran senin üzerinde 
üç sevgili: kızların evine sabah giren öğlen ve gece 
iyisi mi sen mavi kanatlı saksağanlara boşver
Sen Sivas yangınlarını atlattın, Asım Bezirci 
haykırıyordu oysa: yazma tüm duyduklarını 
beklet onları, cennet düşleridir yazdıkların 
Metin'i tanımamıştın daha, Doktoru, hepsi yandılar 
Şirin ilk yanığı 
Kahraman Maraş'ta 1976 da, kapılara çarpı işareti koydu 
dipte yürüyen adamlar 
çarşaflılar,o gönüllü savaşçılar 
sahi Harun Karadeniz'le hangi yokuşu çıktın? 
ona ne sordun Nihat'ın yanında? 
soylu çocukları bu dünyanın 
bir berberde Denizin, Mahir'in, İbrahim'in adını yüzüne kazıdın 
Burun deliklerin anlatmaz seni 
suyun yumuşatılması gerek çünkü 
su atıyorlar dünyanın üstüne 
geldiğin çağ, bu çağ değil 
ibne demek için sıraya diziIdiler kaya yarıklarında 
tahta duvarlar ateşlendiğinde 
İzmir'i bir kez daha saçaklı bayraklara bürüdüler
Çiftliklere taşındın, evlendin iç kentte 
saklandın iki duvar arasına 
düz aynalar yansıttı seni 
Turgut Uyar, Cemal, döl değişimi 
yansıtmıyordu dönemin dergileri seni: 
Devinim'in rengi, Soyut'ta kanal derinliği, ırmak atı Yeni Dergi 
bir de Refik, Veysel, Sina, şair diye kardeş saydın hepsini 
depremde üç kuşak birden öldü senden: 
17 ağustos, Gölcük'te, İzmit'te. 
hepsinde yerle bir oldu kurduğun garajın üstü 
gitti senin kavak sarayı 
yalnız doğdun, yalnız gittin sen 
şimdi yüzün beyazdan bir çiçek örtüsü 
görünme kimseye, ürpertiyor benzersiz kirliliğin 
her şeyi bitirmiş birinin dil tutukluluğuyla 
aç biranı dök şehrin üstüne 
İzmir'e üç yudum, Ankara'ya uşaklık yap, şampanya patlat 
İstanbul fırfırlı yaprak senin için 
Son kadehi dök üstüne
Üç ayaklı biri doğuyor senden 
bilerek yapılmış hata say kendini 
piyadelere yol aç düşman hatlarında 
ört üstünü radyo bağlantılarıyla 
nöbeti karşılamayı öğren 
titre kendi kendine 
ölüm bir elektrik boşalmasıdır 
işlev bozukluğu yarat üzerine 
Titre bilinç yitiminde 
ben seni öğrenemedim dünya 
öğrenmedim 4. dünya savaşı 
hileli kumar oynuyoruz asfalt üzerinde 
giriş deliğinde bir tünelin 
felce uğrattım elbiselerimi 
şapkamı orta yere fırlattım 
tanımayın diye üç gül bıraktım cesedimin üstüne
Ukaladır şiir, anımsatır zor'un barutundaki kokuyu 
Neyse ki toz var sezdirmez örter üstünü unutturur anımsatmayı! ..
<end>

<start>
Sis koyu ve sonsuz, çünkü unutmalıyım
denizin tuzlu dalgalarının beni fırlattığı yeri.
Vardığım ülkenin ilkbaharı yok: 
yalnızca beni bir anne olarak saklayan uzun gecesi.
Uluyor yel evimin çevresinde ve hıçkırıyor.
Bir cam gibi kırıyor çığlığımı.
Ve beyaz ovaların sonsuz ufukları boyunca
görüyorum görkemli ve acılı günbatımının ölümünü.
Kimi çağırabilir ki buraya düşmüş kadın, 
yalnızca ölüler O'ndan daha çok yol gidebilirse? 
Kendileriyle sevdiklerinin kolları arasından
sessiz ve katı bir denizin yükselişini yalnızca ölüler görür.
Limanda beyaz yelkenleri parıldayan gemiler
geliyorlar kimselerin bilmediği ülkelerden; 
açık-gözlü tayfaları bilmiyorlar ırmaklarımı
ve geliyorlar denizlerimin ışığını görmemiş solgun meyvalarla.
Ve boğazıma bir düğüm gibi takılan sorunun
yanından geçişini gördüm onların, yitip gittiğini, yenildiğini: 
yabancı lisânlar konuşuyorlardı, yaşlı annemin
altın ülkelerde türkü söylediği canlı dili değil.
Toz gibiydi mezara düşen kar, 
bir ölümlü gibi görüyorum sisin büyüyüşünü, 
ve delirmemek için saymıyorum her bir saniyeyi, 
çünkü uzun gece yeni başladı daha.
Görüyorum yenik ovaları ve topluyorum kederlerini, 
çünkü yitik manzaraları görmeye geldim.
Kardır gördüğüm yüz pencerelerimden; 
her zaman düşsün o beyaz ışık göklerden!
Her zaman üstüme kar, Tanrı'nın büyük bakışı gibi
Her daim beyaz portakal-çiçek evimin üstüne; 
Her zaman, kaderin hiç yorulmaması ya da yok olmaması gibi
düşer gökten beni örtmek için, korkunç ve mükemmel.
Türkçeye çeviren: İsmail Aksoy
<end>

<start>
Bir midye kapıverdi serçe parmağını,
midye kumlara düştü,
deniz kumları yuttu,
balina avcısı tuttu onu denizde,
balina avcısı Cebelitarık'a geldi,
Cebelitarık'da türkü çığırdı balıkçılar:
"Duyduk duymadık demeyin, denizden
parmağını çıkardık küçük bir kızın,
sahibi kimse gelsin alsın! "
Bir tekne verin bana, gidip alayım,
tekneye bir kaptan verin,
kaptana aylık verin,
kentten toplayın kaptanın aylığını:
kuleleri, alanları, tekneleri var Marsilya'nın,
bütün dünyanın en güzel kenti
güzel olur mu hiç parmaksız bir kızla,
balina avcıları susmak bilmiyor,
bekleşip duruyorlar Cebelitarık'da.
Çeviri: Ülkü TAMER
<end>

<start>
Gece, uzanıyor
Dağlardan denizlere.
Ama ben, senin beşiğini sallayan,
Değilim bir başıma!
Gökyüzü, uzanıyor
Ay düşüyor denize.
Ama ben, seni bağrına basan,
Değilim bir başıma!
Dünya, uzanıyor. 
Bütün tenler hüzünlü anla.
Ama ben, seni kucaklayan,
Değilim bir başıma!
Çeviri: Tuğrul Asi BALKAR
<end>

<start>
Uyandırmasın kimse
uyuyan bu çocuğu.
Bir zamanlar karnımda
böyle derin uyurdu.
O duru dinlenişten
açtırdım gözlerini,
yaslanıp göğsüme yine
uyuyakaldı şimdi.
Alnındaki damarlar
sanki atmıyor artık.
Minik yengeçler gibi ayakları,
gövdesi pembe bir balık.
Çiğ düşmüş olmalı
ıslak kirpiklerine.
Müzikle sallanıyor
kolları uykusunda.
Dere gibi usulca
akıyor nefesi.
Titriyor gözkapakları
defne yaprağı gibi.
Hiçbir şey söylemeyin
uyanıncaya kadar,
bırakın uyusun böyle,
çevresinde sığınaklar.
Bir sığınaktır çatı,
kapı bir başka sığınak,
kadın olan annesi,
annemiz olan toprak.
Bu sessizlik içinde
belki de öğrenirim
o uykuyu yeniden
nicedir yitirdiğim.
Her yanı duru sevgi,
derin uyku her yanı,
bırakın da kullansın
bu güzel armağanı.
Çeviri: Ülkü TAMER
<end>

<start>
Diğerlerinin arasından seçtim kaderi
mağrur ve şerefli, geçip gitmiş bir şefkatin daveti
biraz kayıtsız, bir parça gölgeli
bir hardal çiçeği demeti olsun mezarının üstünde.
Erkekler geçip giderler. Geçerler ağızlarında
mutlu ve sonsuz yenilenen bir şarkıyla
ki, şimdi dinç, ve yarın, deli
ve sonra, mistik, ben bu değişmeyen
şarkıyı seçtim, ölü bir adamı uyutup sakinleştirdiğim
ki tüm gerçeklikten uzaktı ve tüm düşlerin içinde, benimki:
başka dudaklardan ve başka kadınların göğsünde dinlenmekten
hoşlanırdı.
Fakat şimdi, öyle kesin ve uzun
yalnızca bu mütevazi hardal çiçeğinin dudakları
şarkı söyler ona uyusun diye tatlılıkla
bu acı yeryüzünün üzerinde.
Çeviri: Birhan KESKİN
<end>

<start>
Üç devrilmiş ağaç
patika kenarında kalakalmış
unutmuş oduncu; söyleşiyorlar
üç kör gibi, aşkla sarmaş dolaş.
Veriyor kıpkızıl güneş
sıcacık kanını budaklı odunlara
ve apaçık bağrından
kokular karışıyor rüzgara
Biri kıvrık, sarılmış ötekine, uzatıyor
kocaman kolunu, titrek yapraklarını,
ve üstündeki yaralar
yalvarıp duran iki göz sanki.
Unutmuş onları oduncu
Gidip birlikte olacağım, bu gece.
Tatlı reçineleri sokacağım içime.
Onlar ısıtacak bedenimi.
Ve suskun ve sarmaş dolaş bulacak bizi
Güneş, bir yığın acılar içinde
Çeviren: Yıldız Canpolat
<end>

<start>
Ben suların çağıltısı ozan, 
geldim aranıza, gidenlerden biri gibi
size yakın, kendime uzak
bütün koruganlarım yıkık artık.
Geldim aranıza, gidenlerden biri gibi
hüznü rengarenk yazma, onuru keten mendil
bu nasıl ömrümdür ki kavruldu tarla tapan
alnımın bir yeri var kimsenin gitmediği.
Övmek için değildir, tek dizem bile sizi
kemiğin uğultusu etin denizinde
geldim aranıza, gidenlerden biri gibi
yanarken de görklüydü insan.
Ben kendini Mustafa Köz sanan ozan, 
gitmek güzeldir, diye başlar mı hiçbir şiir
şenlikler, şehrayinler, donanma fişekleri
gedim aranıza, gidenlerden biri gibi.
<end>

<start>
Bazı zulümler bir tayın doğrulması kuru otlardan
bir samanlık yangını bazı zulümler
su sesini yolcu sanan Adilcevazlı çoban kızın
masmavi kirpiğidir bazı zulümler, gizli bir ovayı
dağılan bir suskunluk olarak takmış göğsüne,
kör bir istasyon şefinin öğle uykusudur bazı zulümler
çağlayanlar, gözeler, ırmak boyları, yıkık bir sanatoryum
tipide donmuş bir köy öğretmeni, terekesi yalnızlık ve keder
yaprakla dolar kapılar önü, üç kişi çıkar sabahla evden
bir tabut, bir takunya, bir sarık
ayaklarına mayınlar giyinmiş köylüler
tanrıdan çok gökyüzüne inanan, sütle boğulmuş bebe
Gediz pazarında çocuklarını yitirmiş bir kadın
gözleri kıyıya vurmuş iki gemi iskeleti
Evler dağılır, karteller, üniversiteler, pazar yerleri
her yerde alışıldık bir korsan baskını
her şenlik, bir yas günü doğuda ve batıda
fenerler, hamayıllar, kınaçiçekleri,
vurulmuş üç jandarma, üç kaçak
boynuzlarında göller büyüten bir geyik
durur eski bir çarşı izni gibi tedirgin
mektuplara pul diye yapıştırılan kardeş ölüleriyle
seviyorum seni dersiniz, aşk, o bizim yaralı, küçük hayvanımız
seviyorum seni, nasıl söylerse şimşekler şarkısını
nasıl taşırsa kırlangıç, yavrusunu hırçın bir alışkanlıkla
nasıl girerse odalara gün ışığı, karıştırmak için kitaplarımızı
ışıtmak için kararıp duran küskün kalpleri
aşklar ki yemyeşil bir aydır,
pencereye pervaz ruha merdiven
zulümdür onlar da hiçbir şey bizim değil
şimdi bazı zulümlerdir herkese kalan
onlar ki bir saat gibi işler şuracıkta
içimizde, derimizin altında, bir akşam yemeğinde,
bir garson gelir incelikli, tepsiler dolusu zulüm
birden kararır ortalık masalar, vazolar, umarsızlık gülleri
ne anladık kimleyiz bir kadın,
köylüler, öğretmen, istasyon şefi
bebek, garson, sığırtmaç, üç jandarma, üç kaçak
ne anladık zulümden başka dünyadan.
<end>

<start>
Bir halkın gülmesiydi, burdaydı, almışlar.
Ben dedim ki onlara, bir suyun solması, başlangıcıdır bitenin
ve görür ne görürse diyelim ki aşk vardır; 
sabahlara kadar aşk vardır, sonra yine aşk vardır.
Biz buyuz işte, öğrendik gülmeyi, diyelim ki öğrendik
bir sabah uyandık, uyanmak buysa eğer
ben dedim ki onlara, bir halkın gülmesi, bir suyun solumasına benzer.
<end>

<start>
O kadar dolu ki toprağın şanla,
Bir değil, sanki bin vatan gibisin.
Yüce dağlarına çöken dumanla
Göklerde yazılı destan gibisin.
Hep böyle bulutlar içinde başın,
Hilâli kucaklar her vatandaşın.
Geçse de asırlar, tazedir yaşın,
O kadar leventsin, fidan gibisin.
Çiçeksin, bayılır kuşlar kokundan,
Her dalın bir yay ki zümrüt okundan
Müjdeler fısıldar Ergenekon'dan:
Bu sese gönülden hayran gibisin.
Ey bütün cihana bedel Türkeli,
Açtığın cenklerin yoktur evveli.
Tarih bir nehir ki coşkundur seli.
Sen ona nisbetle, umman gibisin.
Bir yandan hep böyle taştın, köpürdün,
Bir yandan cefalı bir ömür sürdün,
Fakat ne derece ezildinse dün.
Şimdi gene tunçtan kalkan gibisin.
Bir insan nihayet kemikle ettir,
Bu et, bu kemiğe can hürriyettir.
En büyük hürriyet Cumhuriyettir,
Demek şimdi sen bir cihan gibisin.
Ey ana toprağı, ey Anadolu,
Açıldı önünde terakki yolu.
Hamdolsun her yanın bereket dolu,
Cennette bir yeşil meydan gibisin.
Yeni bir ay ördün al bayrağına,
Girdin en sonunda irfan bağına,
Medeni hayatın nur ırmağına
Ezelden susamış ceylan gibisin.
<end>

<start>
İlk hasretiyle gençliğimin ilk elemleri 
Ey paslı tellerinde gülen, ağlayan aruz 
Ey eski dost yâd edelim eski demleri 
Madem ki son sadânı dağıtmış, yorulmuşuz!
Anlat alevli bir çölün üstünde ansızın 
Billur sesinle hıçkırarak doğduğun günü. 
Binbir diyarda binbir ilahi güzel kızın 
Anlat nasıl terennümün inletti gönlünü.
Neydin gönülde, şimdi ne oldun zavallı sen
Hıçkır benim de bari bu son gizli nalemi. 
Timsalin asumanda ziyalarla işlenen 
Bir pembe gül mü, yoksa bir altın piyale mi?
Akşam gruba karşı tüten bir buhurdanın 
Hüznüyle şahit olma nihayet zevaline. 
İran yoluyla Zühre tâcın, nağme kervanın 
Şâhane geldiğin gibi şâhane git yine.
Biz şimdi başka bir ahenge bağlıyız: 
Aşk sazıyla geldi erenler bu meclise
Yalnız bugün senin gibi ölgün sadâlıyız 
Zira bu saz da parçalanır gülmek istese.
İncitmeden rübabını insafsız ellerin 
Zalim temaslarıyla zamanın sitemleri 
Ah ayrılırken, inleyerek paslı tellerin 
Ey eski dost, yad edelim eski demleri...
<end>

<start>
Gözlerim daldı gitti bir rüya denizine, 
Sularda uzun uzun baktım ayın izine 
Dedim: Yirmi yaşımın ay ışığı değil bu, 
Hani başım düşerdi bir sevgili dizine.
Sular gene o sular, kıyı gene o kıyı, 
Gene çamlar dinliyor uzaktan bir şarkıyı, 
Ah artık görmüyorum eridi mi ne oldu? 
İri yeşil gözlerde gördüğüm pırıltıyı!
<end>

<start>
Bir mektup parçası 
Sevgilim, ne kadar hüzünlü bilsen 
Bu ölgün akşamın ölgün bestesi, 
Uzak tepelerden, dağlardan esen 
Aşina olduğum rüzgarın sesi.
Gölgeler içinde ağaçlar yorgun, 
Her tarafta yetim bir tevekkül var. 
Sanki fısıldıyor Anadolu'nun 
Uyuyan ruhuna ninniler rüzgar.
Sürüler iniyor karşı bayırdan, 
Günün son ışığı vurmuş dereye. 
Bir Muğla türküsü yükseldi kırdan: 
"Ayşem, aygın baygın Ayşem, nereye? "
<end>

<start>
Zaman bir böcek gibi sinsi, kenarda 
Koltukların didikler durur kadifesini, 
Hain bir kedi gözü parıldar lambalarda.
Şom ağızlar buz gibi üflerken nefesini, 
Bir beddua halinde uzatarak sesini 
Saat hırıltılarla can çekişir duvarda.
<end>

<start>
Kedim henüz bir yaşında; 
Uyur hep soba başında. 
Hem cesurdur, hem de kurnaz. 
Bir tıkırtı duyar duymaz. 
Uyanır, aslan kesilir; 
Gözleri volkan kesilir. 
O geldiği günden beri 
Bizim evin fareleri 
Damdan, tavandan indiler, 
Birer deliğe sindiler. 
Koşup yakalıyor hemen 
Yuvasından, deliğinden 
Çıkanları diri diri. 
Artık bunlardan hiç biri 
Dolaplarıma girmiyor, 
Kitapları kemirmiyor.
<end>

<start>
Solgun parıltılarla Marmara'ya dair 
Serpildiği geceler, suların billûr 
Müsikîsi dağılır tenhâ sâhile. 
Hıçkırıklar duyulur uzaktan bile.
Vücüduna beyaz bir maşlah bürülü, 
Elinde bir sararmış menekşe gülü, 
Gezer çamlar altında hasta bir kadın; 
Baş örtüsü, göğsünde bir tül kanadın 
Bir damla ay süzülür kirpiklerine.
Haber sorar yavru bir bülbül eşinden, 
Bir ud sesi yükselir bir şehnişinden: 
Sonra bütün yalılar rüyâya dalar. 
Açıklarda beliren sessiz adalar.
Hizasını geçerek biraz ilerde 
Ziyâlarla öpüşen yelkenlilerde 
Bu rüyânın firâri, çılgın kuşları! 
Ziyâların sularla der-âguşları 
Uzayarak bîr müddet geçer aradan.
En nihayet çekilirdi ay Marmara'dan: 
Eser karşı ufuktan hafif bir meltem; 
Bahçelerde çekerken güvercinler dem, 
Tekrar eder sahilin şâir suları 
Billûr müsikisiyle bu hû hûları...
<end>

<start>
İndi solgun ve ılık 
Ay ışığı denize 
Bal rengi bir tatlılık 
Çöktü gözlerinize.
Baktınız uzun uzun 
Bu sulara baktınız, 
Sulara ruhunuzun 
Tadını bıraktınız!
Bu tatla aydınlanan enginlere aktınız!
<end>

<start>
Arka mahallelerde kızgın bir yaz öğlesi! 
Tabak tıkırtıları duyuluyor evlerden... 
Uzakta bir satıcı, yahut çocuk sesi...
Susuzluktan bunalmış uçamazken serçeler, 
Tozlu sokaklar gibi tutuşup alevlerden 
Bodur ağaçlar ile bomboş kalmış bahçeler!
İşte karşıkini de güneş çerçeveledi: 
Demin duvar dibinde uyuklayan bir kedi 
Sıyrılıyor yavaşça mutfağın loşluğuna...
Bayıltıyor hararet otu, taşı, böceği; 
Fazla güneş içmiş de ortada ayçiçeği 
Ayaküstü uğramış ışık sarhoşluğuna!
<end>

<start>
Ay bir lotüs, kocaman...düşmüş bir berraklığa... 
Gök parlıyor durgun bir göl gibi saf ve şeffaf. 
Işık dalgalarıyla yıkanıyor her taraf.
Ay, balkonda başını dayadı parmaklığa 
Uyuyor...Uzakta bir saat çaldı: Bir...iki! ... 
Billûr bir hıçkırıktır bu sesin içindeki.
Ay, ışıkla süsleyip örümcek ağını 
Minyatür bir cibinlik astı dışardaki cama. 
Ses yok...yalnız yukarda, damda bir miyavlama!
Ay, odaya düşürdü solgun bir yaprağını: 
Lambasız bir masanın üzerinde şimdi süs 
Bir vazonun içinden parıldayan bu lotüs.
<end>

<start>
Öpüşün karanfil kokardı aşkı bulurdum
Işık hızını geçen bir uçakta aşkı
Bulutlar tükenir kuşlar görünmezdi
Yitip giderdi altımızda nice denizsiz kent
Çelik gürültüleri arasında sayısız çiçek
Mutlu ederdim seni kadınım olurdun
Seninle ikimiz ilkyaz gibiydik
Sevda avcumuzda tuttuğumuz gül yaprağıydı
Uzayda bıraktığımız ayak iziydi
Güzelim, hangi güç durduracaktı bizi
Hangi güç ince parmaklarının hünerini
Aşka izin yoktu, gün soldu kuşluk vakti
Usul usul konuştuktu hani
Aşkı savunanları düşen bir kenti savunur gibi
Bütün sahici aşkları konuştuktu
Leyla ile Mecnun'u, Elsa ile Aragon'u
Yani ikimizle yarının ölümsüz olduğunu
Giyilmemiş çamaşırlar gibi kokardı aşkın
Güzelim benim bir tanem
Sırasında hazırdın onarmaya
İşkencedeki insanın incinen onurunu
Yaşadığımız günü, tutsaklığı, bugünü
Buğular içinde yüzen geceyle gündüzü
Işıkları yalandı kederle akardı kent
Ne kadar da güzeldi kışı, sisi, ayazı
Güzelim benim, bir tanem, yanımda sen olunca
Özlenirdin anlıyor musun
Bir karanfile baka baka uçarılaşırdın
Yitirmeden henüz aşkı, ilkyazı
Saçların çiçek tozu, çam kokusu
Sende düğümlenirdi bir uçumluk tadı çocukluğun
<end>

<start>
Giydim ben de yalnızlık hırkasını
Dilimde eski hüzzamlar
Kulağımda ipek sesi unutulmuş hatmi çiçeğinin
Kar mavisi kirpiklerinin sesi
Bir güvercin curcunası olan yaz göğünün sesi
Usulca çömelip yem arayan serçe sesi
Uçtum o serçeyle
Uçmasını bilen limon ağacının sesi
Bir Chagall resminin çocuksu sesi
Uykusuz şairler korosunun güneşli sesi
Sanayi sokağında hangarların orada
Uçarı gölgelerin sesi
Mozaikler arasından püsküren bir çiçeğin sesi
Manastır avlusunda
Bir Sümer tabletinin kırık sesi
Yaklaştım yanına gök sayfaları arasında
Sırlar saklayan kapıların sesi
Seviyorsan beni hala saçındaki leylak sesi
Kökü ordadır diye sevdanın
Bir bumerang gibi sana döndüm
Varoşların burcu kalbine
Yaşadım beter bir aşkı, öğrendim
Kalp kalesinin ikiye bölündüğünü
Dolunayların senin çocuk gözlerine dolduğunu
Bunun şaşırtıcı bir şey olduğunu
Solgun gelinciklere söyledim
Ürgüp'te
Develerin üstünde hatıra fotoğrafı çektiren seyyahlara
Bakırcılar çarşısının esnafına
Çömlek ustalarına
Çuha çiçeklerine söyledim dere boyunda
Bir tel uzadı ışıklı bir tel saçında
Giydim aşk urbasını sana geldim
Birdenbire yaz yağmuru başıboş caddelerde
Giyindim yağmuru sana geldim
Üstelik vakit ikindi, 
Kalbe akan çınarların sesi
Balkonların kuş vakti, vaktin sesi
Seviyorsan beni hala pırıl pırıl sevdanın sesi
Yağmur muydu yağan yoksa yıllar mı
Kirli sarı bir şehir omuzlarımda
Sokuldum kırık yazılara
Yazıların veda sesi
Kuş sayfaları arasında
<end>

<start>
Senin bu küsümser yüz
Bir ağlar bir gülersin
Seninle ayakta duruyor
Hercai sözcüğü.
Seninle biçim - bozuma
Uğruyor Türkçe.
Günübirlik değerleri ters yüz ede ede
Döküntü değeri kazanıyor
Her sevgili.
Yüzün göğe açılmış
Gündeş yazı
Begonyalı pencere
<end>

<start>
İşte yine sığmıyorsun hiçbir kitaba
Sen ey uçurumdan çekilen şiir
Hangi sürgünden dönüyorsun kimbilir
Bir elinde üçüncü mevki tren bileti
Bir elinde de kış çiçeği
Sevdiğin bir gençkız için
<end>

<start>
Ablam çiçekli basma giyerdi.
Gurbet ustasıydı,
Sıla mı,hüzün saatlerimi?
Eylülün ilk haftasıydı.
Saçlarını tarasa akıp giderdi onlarca keder.
Darılsa bana kumral bir yalnızlığa başlardı.
Verandanın köşesinde siyah- beyazdı sesi.
Ablam yaşasaydı solgun şarkılar söğlerdi.
Eylül müydü albümden düşmüş sonbahar mı?
Ne güzel güldü bütün özlemi sarardı.
Bir gün kalbi kuş uçmayan  atlaslara gömüldü.
Yaşasaydı kuş olup Cezayir menekşelerine konardı.
<end>

<start>
Her şey bir başlangıçtı başaklar bile 
Kırlar dağlar deniz kenarları 
Denize inen sokakların kuşları. 
Durup baktım yapraklar başlangıçtı 
Sonra evler pencerelerinden fesleğen sarkıtan 
Akşamüstünün buğusu, bugünün sonu 
Kırgın bir kuşun denize doğru uçuşu 
Başlangıçtı sevgimize biliyor musun
Vakit yoktu aşka nasıl bulmuştuk 
Ertelenmiş bir başlangıçtı efsane kıldık 
Leylak kokusu sızdıran evleri, sokakları 
Geçip gitmiştik bir gülümseme bırakarak
Vakit yoktu açık denizleri özlemeye 
Fesleğen sulamaya pencere önünde 
Bir tenhalığı yaşamaktan bakışmaya bile 
Şaşırdım doğrusu nasıl bulmuştuk aşkı 
Her şey her zaman bir çığlıktı 
Tenha bir istasyonda okuduğun 
Bir suç işler gibi okuduğun öğlesonu
Her şey bir başlangıçtı sevgimize 
Çılgın yaz çiçeklerine, yediveren güllere, 
Kalbinin hızla akışı bile sevgilim. 
Ah bir sevdaydı şurada çınlayan sesin 
Geceyarıları beni umarsız bekleyişin,
Sanki bir çiçek sergisiydi karanlıkta gözlerin
<end>

<start>
yanımdaki masada üç genç kız
üç güzel kız sarı saçları
bir beyzbol kepinin altındaydı
uzak bir şehre eğimliydi gözleri
cep telefonları çaldı çalacaktı
denize sokulan küçük beyaz ayaklar
gibiydi oturuşları duruşları
hiçlikte kaybolmuştular
belki kimselerin arayacağı yoktu
belki sevgileri acı tadındaydı
bir kırlangıcın yuvadan uçup gitmesi
gibiydi can sıkıntıları
yatılı okul mezunuydu acıları
evlerinden uzaktaydılar
belli ki bir boşlukta kaybolmuştular
yanımdaki masada üç güzel kızı
öylece buldum bir beyzbol kepinin
altındaydı sarı saçları
kalkıp gittiler boşlukları kaldı
sevdaları kimbilir neyin ardındaydı
<end>

<start>
Denize çıkan sokak soğuktur üşürsün
Ey ince gömlekli Akdenizli çocuk
Yaz geride kaldı yetişirsin sonbahara
Bütün ömrün yok olan mavi bir bakış
Gibi geçiyor bir solukta bilmiyor musun
Yağmura yakalanmış bir kuş gibi üşürsün
Ey parke taşların ağarttığı çocuk
Kalbin deniz üstü yağmur, saçların uykulu
Gülerken güz resmini çekmiş sanki
Yaprağı sapsarı yaprakla bitiştiren
Yaprağı hüzünle değiştiren güz
Bir çarkıfelek otunu değiştiren güz
Önünde çakıl taşları deniz kıpırtısız
Bir park kanepesinin akışında unutulmuş
Güller de birdenbire sızar kalbine
Avlulara girersin: karşında güz
Mor bir gölge şurda ve sonyaz kokusu
Tam öyle işte yıkılmış bir atın duruşu
<end>

<start>
Sen ey engin gönüllü düşsever
Sıfatsız derviş
Dolaştın içinde hep özveriyle
Doğu'yu, Batı'yı, sokakları
Sokaklar ki leylak kokardı
Şuraya koymuştun masaya
Çiçeklerin sokak görgüsünü
Sokakların çiçek örgüsünü
Sen ey uçuruma atlayan çocuk
Anlat şimdi uçurumu, uçan çiçekleri
Bazı güneşleri büyük sulara akan
Bazı aşkları beyaz sessizliğe akan
Bak işte geçti yine
İçinden sümbül yeleli bir at
Sen ey uslanmaz kalender
Doğu'lu bilge, gün doğdu bak
Hasret burcuna düştü
İmgelerin sınırsız dalga boyu
Deniz kıyısında denize karşı
Yaktı sigarasını bir atlı
Sen ey uslanmaz uçarı çocuk
Anlat şimdi vişneçürüğü ufku
Uçurum sessizliğinde suçsuzluğunu
Bak işte Cemal Abidir
Laleli'den dünyaya doğru giden bir tramvayda
Onun kasketine yağan yağmuru anlat
<end>

<start>
Gitsem, gitsem, dargın ayrıldığım;
Sevgilime bir mendil kiraz götürsem;
Mutluluğun nice rengini, 
Yitiripte aradığım;
Gençlik günlerimi........
<end>

<start>
Her şey bir başlangıçtı başaklar bile
Kırlar dağlar deniz kenarları
Denize inen sokakların kuşları.
Durup baktım yapraklar başlangıçtı
Sonra evler pencerelerinden fesleğen sarkıtan
Akşamüstünün buğusu, bugünün sonu
Kırgın bir kuşun denize doğru uçuşu
Başlangıçtı sevgimize biliyor musun
Vakit yoktu aşka nasıl bulmuştuk
Ertelenmiş bir başlangıçtı efsane kıldık
Leylak kokusu sızdıran evleri, sokakları
Geçip gitmiştik bir gülümseme bırakarak
Vakit yoktu açık denizleri özlemeye
Fesleğen sulamaya pencere önünde
Bir tenhalığı yaşamaktan bakışmaya bile
Şaşırdım doğrusu nasıl bulmuştuk aşkı
Her şey her zaman bir çığlıktı
Tenha bir istasyonda okuduğun
Bir suç işler gibi okuduğun öğlesonu
Her şey bir başlangıçtı sevgimize
Çılgın yaz çiçeklerine, yediveren güllere,
Kalbinin hızla akışı bile sevgilim.
Ah bir sevdaydı şurada çınlayan sesin
Geceyarıları beni umarsız bekleyişin,
Sanki bir çiçek sergisiydi karanlıkta gözlerin
<end>

<start>
Bir park kanepesinde oturuyorum deniz
kıyısındaki, burnumda tütüyor
günyenisi küçük kız, bir çocuk kadar
suçsuzum onu sevmekle, bunun için
ilgileniyorum kırgın çiçeklerle
Baktıkça resmine gül açılıyor parmak
uçlarımda, ne çok istiyorum onu
gün eskiten gözleri değdikçe günebakanlara
nasıl da yakıştırıyorum günebakanları
gözlerine
Serçelerle, evet serçelerle geçiyorum
ara sokaklardan, oyun oynuyor toz
duman içinde çocuklar, geçiyorum
içimde hüzne benzer bir duyguyla
Şimdi şurdan koşuyorum
kuşlar kalkıyor koştuğum taşlıklardan
bir aldanış mı yaşadığım yoksa
bilmiyorum ne kadar koşabilirim
eskimez yeşil pabuçlarla gelen aşka
Ey serçe gölgeleriyle lekeli ara sokaklar
nasıl da sendeliyor kalbim küçük
bir kız için, yürüyüp gidiyorum yüzümü
bir Akdeniz çiçeğine gömerek
Sevincimi bozuk paralar gibi dağıtıyorum
<end>

<start>
Burda mayalanan aşkın yedeğinde
Gün vurdu mu yüzünü sulara
Bir haber beklerim sevinçli
Ulaşan mermere, taşa, içerdeki dosta
Usulcacık bir türküye girer gibi
Bir haber; kuşların kanadında
Burda taşrada bir esimlik rüzgar
Üşüttü mü gül yaprağını gizlice
Duyarım yüreğimde sessizce
Geri gelmeyecek örselenmiş gençliğimi
Bir haber döndürebilir beni
Buğulu mavi bozkır günlerime
Sarınıp yıldızlı gecelere, öyle ki
Çekip gidebilirim ipsiz serseri
Çalımsız bir ıslık tutturarak
Kırık dökük dizelerime benzeyen
Burda ırmağın sesinden başka
Yüreğimi uslandıracak kimse kalmadı
Haber gönder, çık gel, acıyla akranım artık
Ağarabilir usulca göğsümdeki karaltı.
<end>

<start>
Bir parça kar beyazı bulut mu
Gök mavisi mendil mi anısı olan
Savaktan akan serin sular mı
Git getir usulca yarana sar
Eksilmesin başucundan memleket
Kuşattı mı bütün yolları harami
Can yoldaşı orman uzak mı
Kuşların çığlığına uyarak yürü
Omuzlarına güneş vurmuş olmalı
Bin nazla büyüyen özlediğin güle
Faytonlar sürdün körüklü fenerli
Koşum takımları pırıl pırıl doru atlar
Nice gelinler götürdün al duvaklı
Baş çekip diz vurarak halayda
Gün oldu erittin kederli havaları
Komadılar ama seni uçarı yürek
Değmedi körpe fidan bir ele elin
Arpa ekmeğine değdiği kadar
Henüz onsekizinde yirmisinde
Gül ömrünü yangınlara saldılar
Bu usul yürek loncaya yazılmalı
Çünkü dem tutmaya başladı çığlık
Ve ayrılığın köze döndürdüğü sevda
Öyle yalın öyle hırçın ki göğsünde
Götürebilir seni güneşli yollara
<end>

<start>
ben düşler tramvayına binerken şehrin
pırıl pırıl bir ay doğmuş olurdu dünyaya
hanem aydınlanır annem uyanırdı
babamın serçelenmiş ayakları saçılırdı
ufak tefek sokaklara
ben sokaklara borçluydum çocukluğumu
bolluk günleri miydi babamın elinde ay ışığı
bir de dolu file, dönerdi eve,
benim yakınımdaydı
ekmek parası, gökyüzünün teri, salıncaklar,
ben çekidüzen verirdim eski dünyaya
biraz umutsuz, az ironik, bir parça kırılgan
yağmuru bol kış akşamlarında
dip odalarda kısa pantolonlu aşık
bağbozumuydum ben duygularım karmakarışık
ben aşkla ödeşir düet sona ererdi
zambak gibi sözcüklerden oluşan
nasılsa yağmur yağardı tenha vakitlere
seke seke yürüyüşünden tanırdım
yağmuru, seni, baş dönmesi serüveni
yağmurun iplerinde törendi beyaz gemi
<end>

<start>
Ne kaldı, ne kaldı son güzden geriye
Sevgilim, beklemesini bilenim benim
Kar yağdı kirpiklerine
Kar sesi kuşattı çevremizi
Umutlar gibi birikti kar
Özlemler gibi birikti
Biliyor musun acılardan örülü
Sözcükler kaldı aramızda
Acıları tersyüz ettik
Yenildik, evet düpedüz yenildik
İçimize bıraktık kar sesini
Yeni bir ezgi üretecek olan
Çığlıklardan, kurumuş gözyaşlarından
Biliyor musun gülün kokması gecikecek
Bir kuş sesi gömleğine işlenecek
Çok eski bir gökyüzüyle birlikte
Orda burda söylenecek
Huma kuşunun göğsünde dinlendiği
Üşümüş, yorgun ama umutsuz değil
Canımın yongası, sevgilim, bir tanem
Ne kaldı, ne kaldı geriye acılardan
Eski alınteri, aşksız kaldı birçokları
Çocuklar kutup mavisi ağladı
Kimse artık hüzünleri anlatmasın
Ne vakti, ne yeri, ne bir anlamı kaldı
Güzelim, bir tanem, canımın yongası
Bir karanfilin suya eğilimi gibisin
Öylesin, özlenirsin, gel artık kar yağdı
Bize paylaşacak aldanmalar kaldı
<end>

<start>
Hep seni sevdim
Yaz kendini anlatırken yaprak yaprak
Günler ne çabuk akıp geçti sevgilim
Yüzyıllar geçti sanki aradan
Yollar yollar boyunca yan yana
Hangi yokuşu çıktıysam seninle
Kuşlar uçuştular saçlarından
Hep seni sevdim, silinmez izi
Sevimli şaşkınlıklarımın o yazdan
Kır kahveleri kuş sürüleri sonra
Konuşmadan oturduğumuz masa iskemle
Demli çay, demli çayın buğusu
O yaz daha mutluydu seninle
Senin mavi miydi ya kalbinin sesi
Bir saat gibi işlerken kendiliğinden
Yine buluştu gözlerimiz sevgiler üreten
O yaz seni ne çok sevdiğimi
Öğrendim bir akarsuyun sessizliğinden
Bulutlardan bulutlara çıkardım o yaz
Çiçekler suladım her günbatımı
Çocuklarla konuştum hüznü unutturan
Yalansız hilesiz sevdim seni
Çiçekler çocuklar ezgiler içinde
<end>

<start>
içimdeki kırık dökük camdan kule
yıkıldı, sokak aralarında kar tozuttu,
geçtim bir daha bu yollardan
yüreğim kederle dolu
ah! elimde olsa toplardım yine
içimdeki cam kulenin parçalarını
yeniden kurardım özleyerek
incelik taşıyan sözcükleri
geçti, ah geçti aşk duraklardan
suya kar taneleri düşüyordu
ben bir otobüsteydim
camlar buğulanıp üşüyordu
<end>

<start>
Malta kahvesinde akşam oldu
İstanbul koktu çay, simit, mor menekşe
Yaksana bir sigara, aşksızlık öldürür adamı
Yaz nedir ki yoksa, yaralı bir aşk belki
Salınarak yürüyen öfkeli bir karanfil
Sevda belki yeşeren saksıdaki
Sokaklar gül yası, çocuklar ağlamaklı
Bir yağmur yağsa dağılır elbet bu sıkıntı
İşçi kahvesinde rüzgârsız akşam oldu
Yaksana bir sigara, işsizlik öldürür adamı
Çocuklar çiçekler vapur saatleri
Ayın kandili güzelim kardeşim
Ekmeğin buğusu suyun öyküsü
Aşka benziyordu aşka benziyordu
İşsiz umarsız birine akşam oldu
Aşklar bitti atlar denize indi
Deniz ki açıldık ay saatleriydi
Paylaşmak için balıkçıların mutsuzluğunu
Yaksana bir sigara, düzelirse aşkla düzelir dünya
Yalnız aşkla, paylaşılınca güzel olan
<end>

<start>
odur üç gül üç köpük yaza uzanır
kim bilir nereden gelir ne kadar kalır
gelin ağlatma havasını başlatır
kederi zurnanın ucundadır
oradadır gül de gül köpüğü de
kırık bir hüzündür hem güler
hem ağlar
bir geyiktir dağlarda ince uzun
bacakları gezer bahçelerde, iz bırakır
kışın karda, kar gibi yağar...
odur kara taşa yazılı ince yazı
odur gelinlerin duvağı
odur mahzun bakan göz
odur kalbine sokulan hançer
odur kanatlarını tutuşturan ateş
üç gül köpüğüdür o
kırılgandır çıdamdır sevgisi kutludur
açılıverir dağlar sürgünden çıkagelir
eşyaya dokunsa acısı tazelenir
öfkesi kar gibi erir
yola çıkan birini andırır yalnızlığı
hiçliğe bırakılmışlığın rüzgârını estirir
odur çiçek tozu rüzgârla serpilen
gül bahçelerinden sokaklara bulvarlara
odur ipek kar beyazı gecelerde
yataklardan kayan ve yayılan dünyaya
ipeğin sesidir o, gülün köpüğü
-ya siz kimlersiniz?
<end>

<start>
sokağı gökyüzüyle ilişkilendiriyorum
izinli askerlerin şapkalarından
asker şapkalarından bir gökyüzü
nasılsa her gün yaşıyor içimde
acılardı yaban otlardı az az kanıyor
ayrılıklardı mektuplardı az az kanıyor
hazirandı o hepten kanıyor
bak, bir ormanı seçiyoruz, işte
yerini bulmuş ağaçlar içimizde
sarnıçtan suluyoruz ağaçları
ağaçlar fısıltıyla yağmurdan konuşuyor
yağmuru senin yanına iliştirmeliyim
bir sinema günü dinmesini bekledikti
bir süre kül rengi çatılarda
yağmurdu az az kanayan içimde
çoğu aşk sonu kederleriyle ilgilidir
kederleri güz başlangıcına iliştirmeliyim
ben ne zamandır yalnızım
herkes ne kadar yalnız
güz ne kadar büyütüyor yalnızlığı
ben kaçar gibi yaşamalıyım
kırlangıçları, ağaçları, telâşlı sesleri
güz biriktiriyor yaşlılığı
bakışlarım bir noktaya çoğalıyor
sağlıktı hastalıktı ölümdü
belki de her şey eskisi gibi
biz hepimiz yeniden doğuyoruz
ağacın ağaç olduğu bir yanılsama belki
suyun su, kuşun kuş
belki de her şey hiç yaşanmadı
deniz kabukları, masamdaki yeşil sürahi
sözcükler, sözcükler anlamını yitiriyor
bir kök biberiyle, tuzlu çakıl taşları
hepsi bir yanılsama belki
neye dokunsam çözülüyor çünkü
şu kadarcık yeşilliğe yer kalmıyor dünyada
çoğu hayatı bir aşk gibi yaşamakla ilgilidir
azar azar eksiliyor farkına varmıyorum
derken geceyi gündüzü bilmiyorum
ağaçlar kapı aralıklarından görünüyor
annemdi hayal oluyor içerlerde
odalardan odalara geçtikçe
sonra o erken vakitlerde
perdeleri aralardı gün girsin diye
komşunun balkonunda çiçekler
çiçekler rüzgârda kokuyor
kokuyor ya her bir o kadar güzel ki
belki de hepsi bir yanılsama
çiçeklerdi ağaçlardı az az kanıyor
güzel insanlar erken ölüyor
mahzun sayılır çocuklar
seni çocukların yanına iliştirmeliyim
çocuklar seni daha güzelleştiriyor
içimize yağmur yağıyor
yağmur seni daha güzelleştiriyor
belki her güzellik bir yanılsama
belki de ayan beyan her şey
herkesin çocukluğu işaret fişeği
ben hepsini yaşıyorum azar azar
kim bilir aşk bitti de bu bendeki
derviş türküleri
<end>

<start>
Bağlardan inen patikalardayım
Cebimde mis gibi şiirler, kuş cıvıltıları
Sokağınızdan geçiyorum öğle üstü
Sokağınızda sararan yaprakların kokusu
Şuramda ince bir sızı, serseri bir acı
Senden öncesi olmayan bir acı
Yalnız senin mecnunun olan bir acı
Her pazar geçtiğin yollarında bir yaprak
Yeşeriyor kuşanmış bütün cesaretini
Göğsünün içinde yaşatmak için aşkı
Bir yaprak da senin konuşkan elinde
Sevecen becerikli çalışkan elinde
Her zaman biraz olsun gecikirsin
Aşka yalnızlığa sevdaya
Yine de özlenirsin güzelim sevgilim
Bir çiçek de böyle özlenir
Su dolu bir testinin yanındaki bir çiçek
Desem öyle alaycı gülümser yürürsün
Sessizce yağan yağmur altında
Aşkı kendine anlata anlata
Yine akşam oldu sevgilim sensiz
Bırakıp gidiyorum içim aşkla dolduğu zaman
Durakları buğulu otobüs camlarını
Yağmur çiseleyen kirli sokakları
Gide gide hüzünlü bir türkü gibi dokunan
Yağmurun sesini ne çok seviyorum
Seni ne kadar çok seviyorum
İpek bir mendil diye
Ayrılığı katlayıp koyuyorum çiçekle masama
Bir de senin için yazdığım sevda şiirlerini
Kendi anlamlarını aşıp giden
Tozlu yollar sıra dağlar patikalar boyunca
Ey sevgili senin sımsıcak bakışlarını
Katlayıp koyuyorum çiçekli masama
Seni ne kadar çok seviyorum
Bir türkü solgunluğunu silip götürdüğü zaman
<end>

<start>
Akdeniz mavisi saklı koynunda
Ey gül yanığı güller ülkesi
Yoldaşlık etsem kanlı gömleğinin acılarına
Küllerle savrulan ay ışığında
Kanadı gümüş bir kuş olup da
Yaz kış demeden dolaşsam dereboylarını
Kırmızı bulutları, sulara dökülen
Gazel yaprağına yazsam çığlığını
Umut hilesiz karanfilse sorguda
Tutuklanmayı bekler kimimiz geceleri
Ey türküleri çiçek döken ülke
Yurtseverlerin, yiğit şairlerin nerde
Ey seher karanlığında açan çiçek
İnce ince yağışı yağmurun köklerine
Başını dik tut rüzgara karşı
Dayan diyedir düşmanın zincirine
O nazlı nilüferler yoksa da sularında
Ceylanlar iner göllerinin aynasına
Ne güne durursun seyirt haydi
Patlayan bahardır dal uçlarında
<end>

<start>
sen ey yeniden çiçek açan ağaç...
gökyüzünün mavisini dağıtan rüzgâr..
bunlar senin gözlerin ey yıkıcı sevgili
sen ey yırtıcı sevgili, ey yetinmezlik
gökyüzüne alıştık, suyu işledik
sevinmelik gönderdiler dünyayı geçtik
sen ey buğday denizi gözlü sevgili
güz öğlelerinden geçtik
elimizdeki file bağ-bahçe sevinci
sen ey dirim sabahları, yoksul kuşluk
sarımsak kokulu sokaklardan geçtik
kalktı korulardan yüzlerce üveyik
sen ey serzenişleri derin eski sevgili
eski ırmakları geçtik
kucağımızda bir güzel geyik
sen ey yüzyıldan arta kalan üzgün güzellik
sulara düşen nergis, gül ilahisi
kırık dökük ömrümüzü taşa işledik
<end>

<start>
Seni fotoğraf çektirmek için oturmuş buldum
Bir sokak fotoğrafçısına kara körüklü eski
Seni sinema önünde buldum öyle keyifli
Olmadık serüvenler yaşamış dörtkol çengi
Baktım şarkı söylüyor kirpiklerinin ucu
“Ölürsem yazıktır sana kanmadan”
Sen busun işte, ipeğin parçalanmış hüznü
Doluya tutulmuş bir kuş yüreği kırılgan
İşte iri puntolarla yazıyorum, her dizeden su
Kuşları kalkıyor, bu çocuklar gibi sevmektir seni
Ben sevdikçe tuhaftır akasyalar büyüyor
Sonra mavilik mi desem öyle bir sevda
Sen busun işte, bir sinema kuşu pürtelaş yaşayan
<end>

<start>
Yürüdüm usuldan bir sonbahar hüznüyle
Çocukların her akşamüstü ayrıldığı yere
Sararan yaprakların savrulduğu yere
Bir türlü buluşamadığımız o lacivert yere
Şuramda bir çiçek ordusuydu sevdan
Yürüdüm ağaçlı yoldan bir başıma
Bütün kuşlarını gökyüzüne uçuran
Ağaçlar düş kurmayı unutmuştu çoktan
Bir öndeyiş gibi okudum uçurumları
Denizi dağları bozkırı sevgilim
Ne de olsa ben buldum son kuşları
Kuş sürülerinden örülmüş bir kıyıda
Ey akşamsefasının tazelenen vakti
Bırakıp bir kitap gibi pencere önünde seni
Yürüdüm usuldan uyanmış yollarda
İçimde serseri ilişkilerin son izi
Suçlu bir eylül bozup gitti
Kimsesizliğimi acemiliğimi
Saçlarımı kestiler asi sesimi
Sesim bir suçsuzun sesinde şimdi
<end>

<start>
Bir dağ gölünün ılık yıldızlı
Sularında hırçınca seken taş
Sen daha özgürsün, daha yırtıcı
Bir sapanın rüzgarlı ucunda
Buğday saçlı köylü çocuğundan
Kuğuların gölde buğulu bakışları
Rüzgarını yadırgayan çiçeklerin çanı
Uyandırsın seni kahyadan önce
Sen ki üretici sevinci taşıyan
Ekin bereketi verdin yüreğinden
Kanla zulümle örülen güne
Ötede bir bulut pabuçlarını giysin
Düş onunla yayla bükümü patikalara
Geride bir evlik tarlan, karın
Başak saçlı onuruyla çocukların
Göğün eksilen mavisi altında
Ağarak saman dolu bir bulut
Çeksin ömrümüz yüklü arabayı
Günlerin çıkrığında gümüş sular
Kuyular, çaylar olsun ağlamaklı
Kıyısız barınaksız el kapılarında
<end>

<start>
Bak ben bir çocuktan çıktım haylaz sarışın
Yüzümü güneşe tuttum, aykırı bir çocuktum
Buğday başakları arasından dünyaya gülümseyen
Bir sonbahar yüzümü yağmurda eskittim
Aynaları öptürdüm, aynaları dünyaya tuttum
Kuşlar uçuştular içinden dört bir yana
Ey sonbahar! Yaprak yaprak savruluşun büyüsü
Sevgilerimi sıcak sakla, acılarımı dağıt git
Bak ben bir çocuktum sarışın kiraz küpeli
Suçum yok sendelediysem bir aşk yangınıyla
Çünkü ölümdü ayrılıktı yalnızlıktı
Kalbin akan sesiyle daha yeni tanıştım
Bak ben başak kadar çocuktum ablası olmayan
Şiir çektim ayrılıklarla gölgelenmiş aşklardan
Uyanıp her gece uykudan denize açıldım.
Ah denize gömseydim denize gömseydim
Av şarkılarımı, ayrılıklarla biten aşklarımı
Ay bütün gece dizlerimde kanadığı zaman
Bak ben okuldan kaçtım üstüm başım kırağı
Kıskandım kuşların ulaşamadığı başı dumanlı dağları
Günlerdir kendime yakıştırdım, kuşlar yağdı şakaklarıma
Sonra yürüdüm her duvara bir pencere açarak
Yürüdüm dilimin ucunda yaprak döken bir türkü
<end>

<start>
Yağmurda bekleyeceksin kirpiklerin uzayacak
Akşam inecek birazdan
Issız asfalt yollara incecik akan sulara
Yürüyeceksin usul usul kirpiklerin ıslanacak
Seninle yürüyecek sevda
Mermer kaldırımlardan
-Seni çok seviyorum diyecek
Yüreğini uçurtma yapmış kız
Sen bakınca yaprak döken kız
Yürüyeceksin haylaz
Yüreğinden uçarılıklar geçirerek
Yakanda kokusunu veren bir çiçek
Mutsuz biten aşkları sorgulayan
Seni çalışacak masa, su dolu bardak
Uyanınca uykusundan o genç kız şimdi
<end>

<start>
Kır kahvesinde çay söylerim sonbahar gelir
Yaprak üşür uçuşan elbiselere dolan rüzgâr gelir
Cemal Abi durup havalandırır dizelerini
Sonra Kadıköy’e iner kar gibi yağar gelir
Bir özür müydü yaşadığı yanlış macera
Yoksa bir ödeşme mi darmadağın yalnızlığa
Bilirim depoya çekilmiş tenha bir tramvay delisidir
Aşkı yüksek sıradağlar dizisi kadar eskidir
Öyle külhan ve başıbozuk yaşadı bir zaman
Bu çalık ömür düşer bir gün tekrar yollara
<end>

<start>
-1-
Tarlada yalnız kalmış gelincik
Aşk tohumları üfürüyor
Uzaktaki eşine
Rüzgarla
-2-
Çiçek açtığı zaman bademler
Seni bekleyeceğim saka kuşu
Açık duracak pencerem
Gelecek mayısa kadar
Gelmezsen
-3-
Seni
Saksımda yetiştirdim
Vaktin gelince
Koparıp yemek için
Saksımı çaldılar
<end>

<start>
Mau'vam, kara fildişim
Ayın sedef kakmaları somaki teninde
Nar dili nar lezzetinde
Bir haz buğusu tüter nefti gerinmende
Ve bütün Afrika'nın şehveti
Sen fidan çiçeğe durmuş
Bir gün meyvaların pıtrak
Ben tazeye çalarım
Kuru kavak
Sen can, sevdalara açık
Ben garip, aklı sana dolaşık
Sen sır küpü, minnacık
Gecesi başka gündüzü başka
Kime kapalı kime açık
<end>

<start>
Bir şehir bilirim
Denizi boncuk rengi
Kubbelerine çınarlar yaslı
Çarpık cumbalı inişli yokuşlu
Telgraf tellerinde yırtık uçurtmalarımız
Arsalarında topaçlar çatlatıp
Cilâlı zıpzıp tokuşturduğumuz bir şehir
Kıyılarında leşler oynaşır çocuklarla
Orada doğdum döğüştüm
Servi boylu ölüm çok zaman gözlerime baktı yakından
Ama gülerek birbirimize
Başka yollara uğurladık birbirimizi
Şimdi hasretim bu dost düşman göze
Şimdi dünyanın herhangi bir yerinde bir gün
İçerek çalgılı bir taraçada bir gün de bir izmariti
Yanımdaki kırtipille birlikte çekerek
Onu düşünüyorum
O
Denizi boncuk rengi
Kıyılarında leşler oynaşan şehri
<end>

<start>
-I-
Yaz günü ova buz
Çatlıyor boz ovada
Gebe toprak
Bir buğu sarmış boşluğu
Eşine ıslık çalmada kobra
Terliyor et çakıl demir kuş ağaç böcek
Vadide yalım dere ve
Yeldeğirmenleri kızıl kuşak
Başak denizi tarla
Uzakta noktalar
Kımıltılı insan karaltıları
Erkek kıllı bağrı çıplak
Beniz yağız
Kör köstebek
Toprağa kul
Dişi
Kıvrak kalçalı kısrak
Tayla oynaşta
Etinde çiçek kokuları yabansı
Başakların çiçek kokuları yabansı
Başakların kırılıp devrilişi
Toprakta çift gövde
Soluşan burun kanatları
Çıtırdar göğüs kemik
Aşı
Ahırda gün tüter gübre
Sinekler tekerlenir
Pırıl pırıl havada
Ezik böcek vızıltısı
Sazlıkta yumurtlar balık
Suda kımıl kımıl kurtlar
-II-
Üfürülür çiçek tohumları
Kumları eşer kunduz
Gölgede inekler gevişlenir
Menevişlenir burnu
Sümüklü buzağıların
Keçiyle toklaşır teke
Tepede dolambaçlı bayır
Bir aygır
Kişnemesi
Memeyi yutkuna yutkuna
Isırır çocuk
Huylanır ana
Doğa aşktan yorulan kadın
Ağır tembel gerinmede
Rüzgârla savrulur ot kekik kokusu
Dalar uykuya göl
Sırtlar kapaklanır suya
Çatlak yayık memelerle
Çıngırak çıngırtıları
Sallanan memeler apışlarında
Ağıla döner sürü
Gece solur
Yıkanır suda ağlar suratlı ay
Vaklaşır kurbağalar
Fiskeler karanlığı çiftleşen ateş böcekleri
Perde arkalarında gölgeler kımıldaşır
Satir'in boynuzlu şakaklarında ter
Burun sürter kulaklara
İlikler ürperir
Bahar fışkırma filiz tomurcuk
Genç kız
Hayız
Zaman uçar gölge
Uçsuz bucaksız çöl
Hayvan iskeletleri
<end>

<start>
Yılda bir yüzümü görürdü ev halkı
Hatırlarım beni
Uykumda sevdiğini annemin
Hele büyük annem
Aldırmazdım yoldan geçerdi de
Beni gözleriyle öperdi bakıp arkamdan
Kışın
Cama burnunu dayayarak uyuduğu geceler
Sayısızdı kız kardeşimin beni beklerken
Köşe minderinde okur
Mevlâna’yı Hayyam’ı
Ve yalnız düşünürdü büyük babam
Büyük Annem de
Tersler azarlar halayıklarını
Allahı kandırırdı beş vakit namazında
Nil’e resmini gösterecekler bir gün
O hatırlamıyacak 
Yanağını yanağına dayadığı adamı bebekken
Nitekim ben de
Hiç tanımam kucağındaki çocuğu şu adamın
Derler ki o çocuk benmişim
O beyaz sakallı asker de büyükbabam
Babam Hasan Sıtkı
Hem asker
Hem şairdi
912’de toprağa girdi
Ne mutlu babama ki
Beni görmeden öldü
Geceleri yıldızları sayan
Uykusunda mısralar
Sayıklayan beni
<end>

<start>
<end>

<start>
Sen bir asmasın, 
küpe salkımlarla asma bellim..
Elim değmesin, 
değmesin dilim sana, asma bellim..
Küpe salkımlarında, kütür kütür, 
buğulu üzüm başlar, asma bellim..
Niye kendini sevdiğin zamanlar; 
daha olmadan başkasınının, 
öper dudakların suda, 
dudaklarını,
Niye sana benziyor köpükler, güneşe sarılırken? 
Niye şu bulut, kaçırmıyor seni 
ve kaçmıyor senden balıklar?
Niye çarpınca mantılar sana kanat, 
niye ağzımda yüreğim, 
niye içerim göz göz, 
niye gözlerim pervane?
<end>

<start>
<end>

<start>
Melih Cevdet'e
I. 
Avrupalı İsâ sırasına göre ihtilâlcidir 
İçlidir sofudur sırasına göre 
Affeder geldi mi işine 
Kin güder gelmedi mi de 
Zulmü sevmez çekinmez zulümden de
Dostluğu da düşmanlığı da açıktır 
Ara sıra haksızlığa başkaldırır 
Her şeyi bağlamaz oluruna 
Ama iş Afrika'ya geldi mi Hân-ı Yağma
II. 
Ne devrimcidir ne de ihtilâlci Amerikalı İsâ 
Makine insan tipi iş adamı 
Hasmını kündeden atmak günah mı?
Sandık başında oy pusulası, 
Birdir Yeni Dünya'nın Siyah'ıyla Beyaz'ı 
Bir yanıl da sandığa yaklaş
<end>

<start>
Bir sihirli değneğim olsa; 
vurduğum yerde güller açılsa, 
Uçan güller...
Bir sihirli değneğim olsa; 
vursam bir nar ağacına, 
narlar çatlasa kahkahadan... 
Ve bebek yüzlü kızlar, 
uzatsa başlarını 
tane tane dallardan...
Onları ceplerime doldursam, 
bir masal ömrü sürmek için 
götürsem billûr sarayıma!
<end>

<start>
<end>

<start>
Karanlık sözlerin balkonunda gül saatleri!
Tango, ut
ve ağır mücevherleriyle konuşma, aktı
yıldızların soluduğu bahçeye, saman
yolundan bir kemeriyede oturmuştuk.
İki insan, hanımeli salıncak gidip
gelince, iki ....................
<end>

<start>
Eylül tüylerini serdi şehre. Altın
tüy sağnağı... Korunamaz ki bundan
hiç kimse? Kasvetli pervaz, ölü
yaz ışıklarıyla yıkanıyor. Eriyor lehim, 
yorgun cam ateşle....................
<end>

<start>
Göl, uyanınca ıslanır
harfler. Kuğu, mevsime teğet
geçer...
Teselli bulmaz balkonlarda, 
şaire asırlar süren bir lanet
gibi devredilen emanet: Yarasa
Kelimeler!
Ney sesleri....................
<end>

<start>
Camda çıkan güzel yangın
kağıda indi. Mevsim kızıl
bir tilki, sürtüyor tüylerini
bahçeye dalgınlıkla.
Ah esrarlı ışık oyunları ikindinin!
Çocuk, çilleri güneş lekesi, 
e....................
<end>

<start>
Kış temrinleri: Elhan-ı şita! Ruha
şifa veren sesler. Anlarız yıllar
sonra. Hiçbir kar, değmezmiş
bu alkışa
İşaretlerin tesadüfi sükuneti.
Kır....................
<end>

<start>
Kış geçti eski zamandan kalan duyu belirdi sınırsızca 
köklerini araladı bereket adına 
köklerde zayıf hayvan çiçek yaseminle birleşti 
yıldız onlarca kez indi bu gömüt çekiciliğine 
bu iki varlığı çiçek oyuğu....................
<end>

<start>
Ne söylersen onu yapıyorum elimde değil verdiğin güle  dokunmamak
gözlerin neredeyse bedenim orada oluşuyor yeniden
rüzgarların eğilip kulağıma fısıldadıkları oluyor söylediklerin
dilim tutuluyor sanki buruk bir yemiş tatmışçasına
sesiz bir başına yokolarak yeniden yaşıyorum yanında
hiçliğin tadına bakıyorum
varlı....................
<end>

<start>
Yüz değişiyordu güneş büyüyordu 
asmalar gökyüzüne çekilip 
tuzek merdiveni yıldız uzağına 
dili tutuk sebboy ardıllarını aradı durdu 
suda 
kimbilir kimin ayakizi 
hâla ıslak ve diriydi 
bu mercanyuvasına adanmış yüzlerce 
dirilen pembelik 
ay kı....................
<end>

<start>
Senin tüy gövden kar beyaz göğsümde 
gözbebeklerime siniyor devinimin 
elindeki açelye iskeleti 
serin fildişi taraça 
açmış çiçeğini açelye benzeri, dokunarak 
ipeğin sızıntısına 
ipe....................
<end>

<start>
O kadar sıcaktı ki bahçe
Yosunlar sararmıştı yıldızlara denk
Sıcağın diplerinde kanarya ölüleri
Neredeyse toprak rengi yüzler
Kuytuda saklı kalmış yeşille
Viyolet iniydi
Sanki gizli bir aşk
Asırlarca sürer bu sıcak eritir ellerimizi
Böyle alevli parmaklarımız durmadan
Birbirini yokladıkça
Öyle sıcaktı ki bah....................
<end>

<start>
Bir şey var benden öte
incimsi düzlüğünde denizin
		biri dansediyor
tutkun ve savruk
başını arkaya atışındaki soyluluk
tanrı bakışı bu
	soysuz köhne
kör la....................
<end>

<start>
İnce sızılar duyarım günle gecenin birleştiği yerde
yavaş yavaş solan bir çiçeğin solgun ışığı yansımıştır yüzüme
oysa gün parlak gökyüzü kızıldır henüz
yalnızlıklardan sıyrılıp bir iki yıldız
yıldızlardan aldığım bir gülüştür benimki
takındığım dudağımın ucundaki
derin bir dağ kovuğunda otururum
sonra bir kartalla senli benli
birazdan gün solacak sessizlik
takınacak kendi sesizliğini
istek başlayacak denizden
bir martının mavi....................
<end>

<start>
Belirsiz bir soluk alıp verişin var
duyuyorum uzaklardan
artık o soluklarda tüm yıldızlardan
şu gökkayalarından koparılmış taş
yoksa otların arasında çırpınan şu
incecik gelincik
gelip giden kırmızısıyla çarpan yüreğim mi benim
yerinde oynatılmış eski yıldızlar
eski mabetlerin gökyüzü gölgesi
gel gör ki o ulu yalnızlık
ellerimle koparıp verdiğim bir şey bu
bırakılmış artık yılanların uğrağı
çaylakların sesini duyduğumuz mabede
birlikte oturup sunarken yakarımızı
neydi o
yüreğinde karmakarışık bir gülü tutuşun
Ellerimi uzatsam
bedenin deniz ormanlarının çiçekleriyle kaplı
içimde bir geçit hiç durma....................
<end>

<start>
Hâlâ aranızda yatıyorum umarsız ölü olsanız bile
yeşillikler doluyor ağzıma, denizin ünlü tıkaçlar
kitara sesleri başlıyor
gece derin nefesini salıyor koynundan
o büyük taş bir türlü kımıldamıyor
yalnızlık yeni bedenim
galaksi tozlarıyla yaralarımızın üstüne gül bastırıyoruz
hâlâ buradayım evet doğumum gibi çıplak
çırılçıplak
kirli gezegenler değiyor tenime aç bir balık durgunluk serpiyor
aranızda uyuyorum yine de, o kokular aleminde gece ürküsüyle
....................
<end>

<start>
Artık evreni duymuyordum 
ne de 
gül yapraklarının sesini ....................
<end>

<start>
Ağaran yıldız gökle 
Kızıl yer arasında 
Ateşe yürürdüm 
Asmak için ruhumu 
Kendimi beklerdim 
Hep 
Arık yargı 
Dövme inciyle 
İnerdi gövdemden 
Göğün yargıcı 
Göğ....................
<end>

<start>
Artık yok bana izin bu sabah 
göremiyorum ışıklar nerede ben nasıl kayıp bir denizde 
titrek yıldızların ölü çekiminde 
toz atmosferinin yeşil akışında 
yıkımın sırsız bir aynadaki duruşuna 
gövdemin hiçe sayılmasına 
ki ürpererek görüyorum bir ırmak dinleniyor artık 
gövdemde
ve et kan can olarak anlaşılmanın acısına 
yok bana dirilip yerden kalkmak 
ellerimi sizin bakırçalması yüzünüze uzatıp kirletip 
o bile yok tarih bile yok yaşam defterlerimde 
yok diyorum size
yağmurun bırakıp gittiği gölcüklerde var yaşamımda 
görülmemiş fırtınaların açtığı o büyük boşluklar var ki 
duruyorum 
ellerimden kurumuş nergisler düşerken toprağa ....................
<end>

<start>
Bu sabah salkım söğütler sallanacak yine ölüler üstünde 
çırpınacak öylece uzak kıyılarda 
esecek ses veren yüreğinin üstünden doğru rüzgârı 
geçenlerde anlatmıştır bozkırın acımasızlığı 
insanoğlunun suçlu yürüyüşünü kutsal dağa
hani canım hatırlasana....................
<end>

<start>
Akşamüstü ekin acısı mı bu 
yoksa sarışın buğdayın iç çekişi mi 
suların artık unutması mı toprağı
Nedir bu ağaç yalnız ürperen öyle 
ayışığına hazırlanırken dalları....................
<end>

<start>
Nereye vardık hangi kıyılara 
yıldızlerın izni gerekti, çıkarmamız için tül giysiyi 
sonra dalla kendilerini verdiler 
eğri büğrü menekşeler kasrında....................
<end>

<start>
Nedir bu yüzyıldır karanlık bakışlarını görürüm ayın 
başımı çevirip duyarım kokusunu bir güz günü korkulu 
sabahın 
serinliğini taşır derin duyguların 
pınar tadında duru çimen kokan 
yaşlı ağaçlarda salınır gizemli ış....................
<end>

<start>
içi özlemle sarsılırken genç gövdelere 
bütün ruhlarının adına yapıyorsun bunu 
gelgitleri gibi suyun 
binlerce yosun sarmalında 
taşlar tutuşunca uyuklayan kayalıklar ....................
<end>

<start>
'Hiçbir yere gidiyorum, hiçbir yerden geliyorum süsen 
batağına saplanıyor gözüm, çamurlu ok bölüyor seyrediyorum.'
Saçlarının fırtınasında bilinen düş çemberinde 
kızıl çatıların sahibesiydi, deniz diliyle 
unutulmuş bir deniz bitkisini dikiyordu ön bahçeye 
ısırganotu pelesenk yırttı geçti ateş koluyla 
gece gömüldü... bütün sahiplerin sultanı bir bebeğin 
gizil dilini kullandı hep, iki su ayracında 
aramızdaki nehir sesimizi gömdü hep 
kil taşlarla, öte tabut kendini reddediyordu 
ve mezar çekiyordu... 
Gece kuşu göğsümdeki gece kuşu 
göğüs kafesimde mavi gö....................
<end>

<start>
Asi tuz oynak katran
Ilık çağrısı kireçtaşının
Hava girdapları
Göz göz açılmış toprakta
Madenlerin kükreyişi göğe karşı....................
<end>

<start>
XIII
Geceyi duydum
gecede açılan kapıdan
gizli ışık aydınlattı
sessizce
geçek melek katarlarını
dingin ayışığı kavmi
güçlü kemiksi varlıklar
böyle dağınık
böyle ordular halinde geçerlerken
gördüm o ince....................
<end>

<start>
Mavi çavlandan havalanan
altın kanatlı kuşlar
ayrıksı otlar dev
sarmış taraçaları yosun
kaygan vakur ve soluk
anımsatır yaşanmış bir masalı
ki tüm hışmıyla sinmiş zemine
kuş gölgeleri
soğumuş lav ve çamur
yoğun rahiya
tozumsu dağılmış
anımsatır yüzleri
yükselen koku
p....................
<end>

<start>
Sevildiğin yağmurlu
                  topraklarda
konukların yeşil yapraklar
                       kanayan
bir kuyuyu örtmekte
su
sayısız siyaha karışmış
               taçlanmış
istekle sakin akan ark
zaman
eği....................
<end>

<start>
Bir kez daha yüce köpüklü dalgalar
Sedefleri devire devire geldiler
Milad'dan beri mercan resifleri
Gülmelek portresi
Oluşturuyordu uç kayalıklarda
Bir kez daha yenileniyordu sular
Lanetli sulara karşı
İç deyinimin....................
<end>

<start>
Öyle uzak ki yeryüzü ışıklı tabandan püsküren tuhaf
asmalarla
birlikte bir gece hükmü
yaban hayvan çığlıklarıyla doluyordu
ve
hava toprak
suyun çağıran gövdes....................
<end>

<start>
Biliyorsun çoktan yaşlandı ağaçlar
dün gördüm
bir iki beyaz yaprak düşmüştü ulu gövdeden
biliyorsun çoktan yaşlandı artık rüzgârlar
sarıp sarmalamıyor dipsiz bahçedeki....................
<end>

<start>
Gülüşler evinden yeni çıktım
suyun patikasında gördüm seni
durgun bir fırtına gibiydin
kokuyordu saçların dağ yeli
gür elmalar içinde sarışın bir gövdeydin
hülyalı bir aralıkta....................
<end>

<start>
Kenarında dururdu bu mercan uçurumun
kuşku bileklerinden sızardı, beyaz kan
sızarken ağacın köklerini arzulardı
soylu bölünmelere toprak
tüm yabancı hayvanı çağırırdı bağrına
iç bitimsizdi dış sağır
su kama yüreğin derinlerinde, olup bitten harap bir
gömüte dönüşecekti, üzümler ıslatacaktı gömütleri
o belki nedensiz açılışa
ruha bir göç dokunuyordu
sağır gezegen hep sağır
kim uy....................
<end>

<start>
Kimse Yok
gündoğusunda yatan kuşlar da gittiler
yalnızca
bir uğultu rüzgarda
kimse yok
yontular direniyor koyu rüzgara, kanatsı....................
<end>

<start>
Bir ev çizeceğim bölümsüz doğu-batısız
Verin ellerimi
Serin gölgelerde kişiler çizeceğim
Ağısız çocukluklar
Sen-benim biz olduğu çağ
Ayrı bölüm düşkünü yok aramızda
Çalışmanın büyüsü irelecek
Evimizin düzeni yerinde
Yüzyılların tümü birden yaşanacak
Kötü tümceleri de seveceğiz iyilerce
Geleceğimiz bizden utançsız
Çalgılar susacak ses sürecek eylemimizde
Evimizde öldürneyi öğreten inanışlar anılmıyacak
Bilinmeyen ötelere el kaldıran papazlar olmıyacak
Demirci Müller'in gözlerindeki kuşku
Senin benim kuşkum
Tinimizi tanrılığa yetiştirmeyi bileceğiz
Tuna içimizde doğup kocayacak
Birbirimizi çiçek olmuş yaprak olmuş göreceğiz
Kurumuş dudaklarımızda sıcaklık
Dağlarda döğülmüş sular evimizde
Yeşil otların üzerinden çakıl temizliğinde
İnancımız üzerine evrenimiz
Evimizde ağaçlar kökleri bizde
Bir ev çizeceğim bölümsüz doğu-batısız
Verin ellerimi
Verin ellerimi
Kişiler çizeceğim
<end>

<start>
Bugün ayın üçü
Çiziyorum kekik otlarına evlerimi
Odalar diziliyorlar
Sevgiyle dostlukla el ele
Yürümekler
Yatmaklar
Bugün ayın üçü
Gününüzü bölüştürüyorum
Sürelere
Adım boylarınıza
Başka yerde de olmalıydım
Kendimi kapatmalıydım zaman çizgisine
Sevişmeliydim
Sevişmelerinize yer veriyorum
Ayraç içinde olabilirdim en azından
Sevişirken denizi göreceksiniz ayın üçleri
Ağaçlarınız olacak
Oda içlerini çiçeksiz komayın
Ak duvarlarınız olacak dal gölgeli
Ak tutun yüreğinizi
Gül yastığı sol yanı boş komayın
<end>

<start>
Bir erkek eli bir dişi yüzünü çiziyor
Uzanıyor dişi sevilere
Bir erkek eli biçim veriyor bir dişi yüzüne
                                                 - türküsünü söyler-
Uzanıyor uzanıyor dişi
Sokaklarda
Alanlarda
Odalarda odalarda
Erkek sevdiğini yaratıyor bir daha
Bir daha doğurur şimdi erkeğini dişi
<end>

<start>
Penelope olmadı hiç
Gece gündüz aç susuz dokudu da
Yanıp kurtulacaktı Jan Dark olsa
Yirminci yüzyılda
Orta çağa doğan
Karcı dağın karlı yamaçlarından
Bütün eve odun çeken
Gelin
Şirinköylü
Kar çatlağı ayaklarını
Bastırırdı duvara her gece
Niobe değildi
Kübele'nin dişiliğine değmemişti eli
Muskacıdan muskacıya umut
Yatır dallarında çaput
Hiç doğurmadı
Yılan olsa emzirecek göğsü
Sızlayarak
Her gece
Her gece kardan soğuk söze yenik
Andromake hiç olmadı hiç
Seyretmedi erkeğini surlardan
Savaşı birlikte tarlada
Ağayla ve devletli
Açlığı omuz omuza
Akmaz arıkları orta çağın
Yirminci yüzyılda bile
Şirinköy'den gelinlerden gelinle de
Paylaşmaya gelmişti
Acıyı ve sevgiyi
Antigone değildi
Sonuna dek
Kendi öldürmedi kendini
Yatıyor odanın ortasında
Çıplak tabanları örtünün dışında
Yarık yarık
Gömülmeye bile gün dönünce
Kalkıp kendi gidecek gibi
<end>

<start>
gözlerimi kapatsam
cenneti düşünürüm
denizliyi görürüm
haney evleri
bahçeleri bağları
elmayı narı
ak kara dut
erik
kavakları ya kavakları
ak toprak kokusu duvarın
içime çekerdim
nereden anımsadım şimdi
kapatsam gözlerimi
cenneti
denizliyi görürüm
arıkları ya arıkları
içinde çocukluğum yalnayak
kumruları duyarım
ağustosböceklerini
karınca katarları
horozları ya horozları
nereden anımsadım şimdi
gözlerinizi kapatsanız
cenneti düşünseniz
çocukluğumun denizlisini
görmediniz ki
göremezsiniz
<end>

<start>
Dut ağacını düşünüyorum sık sık
Çocukluğumun komşu duvarında
Dut dut yaprak yaprak
Sever mi ki beni şimdi de
Durduğu yerden
Öylece orada kımıldamadan
Evler aşırı sevgi üreten
Dut ağacını sık sık düşünüyorum
<end>

<start>
artemisi düşündüm
mozol ölmüşken
bıçak gibi soğuk
sokaklarda
yel ıslık
insansız cam güzelleri
tek başınayım kentte
artemis
tek başına
göktepede
artemisi düşündüm
kör yontular
baştabanlar
tepetaklak başlıklar
kolonlar dolusu duvar
ters yüz insan eli
donmuş ayak sesleri
taşlaşmış
lir
ozansız
deniz
yokluğunu yürüdüm
artemislerin
tek başıma
<end>

<start>
Zoilosun düşü değil 
Yonttuğu 
Sevisidir yontucunun 
Sevidir
Düşümde değil 
Usumda yüreğimde 
Binlerce yıl 
İçimde
Uçsuz bucaksız coğrafyanın 
Sanal müzesinde 
Dokunurum ona
<end>

<start>
Ben de var oldum bütün bu nesneler arasında
su gibi, ağaç gibi, ot gibi gerçek.
Kimi kanatlar öptü, kimi ayaklar alnımdan,
ya sevinçten içerim pır pır; ya korkudan benzim uçuk.
Titredim karşısında dünyanın gün gün, saat saat 
taşlar arasında ben yüce, düşler arasında ben küçük
Bütün değişimlerin durdum eşiğinde uykusuz
bir yüzüm gecelerden içeri, bir yüzüm tanlara açık.
Ve tenle can arasında mevsimler boyu 
bir elim çöl, bir elim çiçek.
Her şeyle, her şeyle, her şeyle kardeşliğim var:
Denizle kum, yaprakla çiğ, balıkla kılçık.
Dağın arka yamacında kalanlara kör
Götüren kervan oldum bulut ve burçak
Uçsuz bucaksız evrene oğullar, oğullar saldım,
Atlar ki zor karanlığı yırtıp geçecek
Tattım denizlerin tuzunu, bal sızdırdım güneşlerden,
Yaşayanlarla öldüm, ölülerle dirildim; Ne kaldı çok çok?
<end>

<start>
Arasında bir düşün
ne ileri ne geri, 
adım atsan uçurum
ya da gök perdeleri, 
görünürde ne bir dam
ne bir deniz feneri
bu saran karanlıkta
surlarıyla her yeri; 
ayağında yol tozu, 
yüzünde ecel teri, 
diz boyu bata çıka
ve bir kemik bir deri
nereye bu yolculuk
nerden ne günden beri, 
kendi ölün sırtında
ağır bir kuş benzeri?
Etinde pençeleri? ....
<end>

<start>
Onlar onlar ışıyıp gecemizde ay kadınları, 
ay kadınları, 
onlar aşka örs alınları...
Onlar onlar ışıyıp gecemizde ay kadınları, 
ay kadınları, 
ey sevinç testileri, ey ışığın en yalınları!
Onlar onlar ışıyıp gecemizde ay kadınları, 
ay kadınları, 
Sedef kutularda kitlendi hep yarınları.
Onlar onlar ışıyıp gecemizde ay kadınları, 
ay kadınları, 
öfkemizin ifritine gebeyken saf karınları.
Ay kadınları, 
ay kadınları, 
oldular ah ölümün, zor demirin sırça kınları!
<end>

<start>
Gölgesi bir gülüş gibi
dolanıyor gecemizde, 
sarıca bir yaprak gibi
gölgesi dingin, rüzgarlı.
Gecemizde bir doyulmaz
tütsü gibi ta derinden, 
kanadıyla yüzümüzü
okşayan bir melekçe dost, 
alnımıza düşüp sık sık
iri düş damlalarınca
yokluğu bir gülüş gibi
dolanıyor gecemizde
yarı aralık bir kapı
gerisindeki bir çift göz
ürkekliğiyle, yağmura
açılmış bir el ayası
gibi evecen, kuşkulu, 
düşen yaş gibi kirpikten
bir bakışma arasında, 
koyu kıvamlı bir şarap
akışıyla sürahiden, 
alev alev, kızılca kor
baskınıyla bir sevdanın
uyanıyor ağzımızda
ruhu, bal renginde ruhu.
<end>

<start>
Göğün ipini tutmuş koşuyor çocuk
savura savura denizi, al yeşil mor, kıyı boyunca.
Kapılardan içeri yaz doluyor döne döne
keskin bir adaçayı, reçine, kekik
kokusuyla, başdöndürücü
bir çingene çergisi çığrışmasıyla, gün günden uzun, 
gün günden deli.
Dilimizde zaman av etleri tadında.
Akşamları kıyıda, demlenirken altında salkımsöğütün, 
başı dizimizde uyuyor deniz, yorgun, güleryüzlü, güvenli
<end>

<start>
Söz! dışarı çıkma saati. Giyin üstünü.
Söz! dışarı çıkma saati. İşte gong.
Uçtu güneş - karga. Ateşte
ve taşta gong. Tutuşmuş çizmelerini
sıyırdı bir gölge ve bulutlara
astı kılıcını. Bu saat
dışarı çıkma saati. Giyin üstünü.
Söz! öfkeni giy bacağına. Al çividen
kırbacını. İşte hergünkü
biçimleri gizemli bir el
sildi gözönünden parıltısıyla. Artık
dışarı çıkma saati. İşte yollarda
aynı kalıba dökülmüş yüz ayak, aynı
ipe geçirilmiş yüz kol koşmada
günlük sofrasına zırvanın. Artık
dışarı çıkma saati. İşte yollarda
birbirini çiğneyip çığrışır sesler
çekirgeler gibi sıçrayıp... İşte
kızıl bir ipliğe gelişigüzel dizilmiş
gözler sallanıyor havada, amaçsız bir el
evden ev kor gezdirirken
ve yıkıntı ve çığlık ve kül... Alçalan kuyu
ve yükselen baca üstüne şimdi
kapanıyor büyük bir çene
ve çıplak ağacından günlük edimlerin, kimbilir, 
kopup savruluyor kimlerin yüzü.
Söz! dışarı çıkma saati. Giyin üstünü.
Söz! giyin üstünü. Koy cebine
çıplak çeliğini hıncının.
Çiğne eski biçimleri bir bir ökçenle.
Resmini duvardan al aşağı tanrının. İndir
çağdaş yalvaçları çivilerinden. At
başını bir yana, gövdesini bir yana
bütün edebiyatın. Saat
dışarı çıkma saati. Fırla öfkenle
ölü yüzlerinden yapılma serin çarşaflar
üzerinde geviş getiren kente!
Söz! dışarı çıkma saati. Giyin üstünü.
Bir sarnıça sonsuz hunilerden akıyor akşam.
Akıyor akşam... Akıyor akşam ve alarm.
Kızıl dilleri dışarda lambalar koşuşuyor
alanlarda. Savuruyor ölü göğün kağıtlarını
minareler. Ve rıhtımlara
ağır sandıklarla boşaltıyor karanlığı
vinçler, ağır çatırdılarla... Alarm! 
Ve süzülüp indi çatılara son peygamberi
felaketin bir büyük karga.
Söz! dışarı çıkma saati. Giyin üstünü.
<end>

<start>
Her yiteni giyindim her solanı her eksileni
her kopan kırıntıyı geçmişten ve gelecekten
dikenini her gülüşün her iç çekişin
acıların incecik bürümcüğünü
ya da kalın kıl çulunu mutlulukların. Şimdi
kabuklar kabuklar kabuklar altındayım
kımıldamaz oldu kolum yüzüm seğrimez
ve sesim çıkmaz oldu bunca ağırlıktan. Soy beni
soy beni soy beni ulaşıncaya dek
kuru kemiğine yokluğun.
<end>

<start>
Köklerini yitirmiş yüzler, 
bir boşlukta savrulan yüzler.
Yüzler, gecemizden içeri
günümüzden içeri yüzler.
Bir çığlığa açılmış, uzun
bir suskuya açılmış yüzler.
Kapısı yok, penceresi yok
o yıkık saraylar, o yüzler.
Yüzümüzde bilmediğimiz
bir tırnağın yırttığı yüzler.
Bütün köklerini yitirmiş
aramızda savrulan yüzler...
<end>

<start>
Sana indim alaca dağlarımdan günün birinde
sana senin gizliliğine
senin ağızlarına o sonsuz dile
güz mağ'ralarının o derin sessizliğinde
usul usul biriken bengisuya, göksel içkiye
sana indim alaca dağlarımdan yabanıl, ilkel
ağzında bir ceylan götüren aslan inceliği içinde
öyle tadlar dolup dilime
öyle şiirler
esritici binbir düşün birikimiyle
sana indim seninle hem ölüme hem dirilişe
sana senden kurtuluş diye
ve gözlerimde kızıl çakıntılar, kor çizintiler
ulaştım işte
bal kuyuna senin. Açıl! açıl ey gizem!
<end>

<start>
Ah, bulur mu yeni bir kucak
sizden yerde kalan oyuncak,
gömleğiniz üşümez mi, loş
köşelerde sessiz, içi boş
n'eyler, ah çocuklar, yalınız
topunuzla ayakkabınız,
ya cebinizde kalan şeyler,
az bir sicim, kırık bir şeker,
saçınızdan kayan kurdele
sizi en son okşayan ele?
Bunlar işte benim tek varım,
hergün alır alır okşarım,
öperim göğüs geçirerek,
yanağıma sürerim tek tek;
ah çocuklar, hayıflanmayın,
kendinizi yanımda sayın...
Saçlarını bir güzel ördüm
bozduğunuz bebeklerin tüm,
diktim özenle mini mini
yırtık ya da söküklerini;
iç çekmeyin çocuklar, susun,
hepsi derin derin uyusun...
Boyadım sizin yerinize
yüzlerce kuş defterinize,
sizin sesinizle şakırlar,
aynı gülüş onlarda da var,
yüzleri hep sizin yüzünüz,
ses etmeyin, ürkütürsünüz...
Onardım inceden inceye
trenleri işleyinceye
vapurları yüzünceye dek,
arkalarından üfleyerek;
ah çocuklar, üflemeyin siz,
birdenbire kabarır deniz.
Çemberiniz koşuyor yine
boş arsada kendi kendine,
uçurtmanız gökte sarı mor
pır pır ipildeyip uçuyor,
ilişmeyin çocuklar sakın,
oldukları yerde bırakın.
Topacınız dönüp durmada
şu dönmesi bitmiş dünyada,
sallanıyor yine bir çıplak
dalda usul usul salıncak;
hep böyle gidip gelse gerek
çocuklar siz dönünceye dek.
Göz göz olmuş bakıyor ıssız
bir köşeden zıpzıplarınız,
koşuyor gölgeniz sokakta
binmiş de bir değnekten ata
oynarken sessiz iki ağaç
karanlık avluda saklambaç
ve ay, çenesinde elleri,
seyrederken uzak bir yeri...
Bir şeyler arar gibisiniz
bir körebe oyununda siz,
alnınızda ah gündüz gece
o gözbağı kalsın öylece;
ah çocuklar ilerlemeyin,
önünüzde kuyu var, derin...
Ah çocuklar uyuyun artık,
başınızı okşar karanlık,
durur durur öper o dalgın
yüzünüzden, kımıldamayın.
Örtü örttüm üzerinize
ışık düşmesin diye size,
üşümesin diye göğsünüz
serincene başlayınca güz,
dağıtmasın diye çocuklar
saçınızı gizli bir rüzgâr;
mışıl mışıl uyuyun işte
siz bu geleceksiz geçmişte,
bir sürü tavşan, bir sürü kuş
gelmiş, yanınıza doluşmuş,
seyrederler başından beri
yüzünüze konan düşleri.
<end>

<start>
1 
Yeni bir dize'yi pencereden uzatıp, güneşe doğru 
tuttunuz mu akşam üzeri, hava esintiliyse eğer, 
pır pır ettiğini görürsünüz ışıltılar saçarak yer yer. 
Kimi kez elinizden kaçtığı da olur; tepe, göl, koru,
tarlalar, karşı dağlar derken bulutlara karışır gider.
Boş kalır şiirdeki yeri. Artık dilinizde bir soru: 
Nerde benim düş kelebeğim, ışıktan kuşum? Neydi zoru? 
Yokluğunu gidermek için ararsınız yeni bir şeyler. 
Zaman geçer. Bilinmedik bir yerde, umulmadık bir gün
Üstünüze bir ışık düşer, aydınlanır çevreniz bütün: 
yüz güneşin hep birden at sürdüğü aynaya döner deniz. 
Bir de bakarsınız gökten aşağı bin kollu bir avize:
sayısız billuruyla parıltılar saçan o yitik dize! 
Der gibidir size: Her zaman bu şiirin bir yerindeyiz!
2 
Kendi yolumu bulurum, düşünme beni; 
her sözcüğün arasından, ağaç, kor, sülün, 
serçe... kolayca geçerim, serin, mor, yeni.. 
ne gelirse aklına... Bak, diken'in, gül’ün 
bütün dönemeçlerinde ayak izim var.
Yolda bulduğum her şeyin tadına baktım, 
acı'nın liflerini çiğnedim; korkular 
şarap tadındaydı, hüzünler elma... Atım 
ürktü kimi sözcüklerden, zora düştüğüm,
yol değiştirdiğim zamanlar oldu. Gök, düğüm 
üstüne düğüm atlı geçmeyeyim diye 
dağın ardına. Olsun. Ben oradan gelen
iniltileri dinledim, sık sık yükselen 
çığlıklar, ağıtlar duydum. Dönmem geriye!
3 
Ne bekliyorsun? Uyak mı bekliyorsun burada 
yağmur bekler gibi kaç gündür? 
Bak, bulutlandı yüksekler, umut kesme, incecik 
bir çisenti başladı bile. 
Dur, ne diye kenti çisenti'ye uydurdun? Gerek
yok daha. Az sonra her yeri 
bir engerek gibi sarar yağmur; gündelik sofra 
çamurla örtülür üstelik. 
... Her yer su dolu, delik deşik. Gideceğin yolu
bulamazsın bu karanlıkta. 
Bize buyur. Aralıkta çıkarırsın üstünü, 
dinlenirsin. Uyak ararız
birlikte. Gerekirse tuzak kurarız en uzak 
yerlere. Bana bırak o işi.
4 
Bu şiirde her dize'nin 
çizdiği gizli eğriler 
üst üste gelince, senin 
yollarını birer birer 
düğümleyecektir, sevin,
düşünde beyaz gemiler 
yüzen uzak bir kimsenin 
uykusuna. Bir el siler 
gibiyken o eğrileri
var hızıyla, ayrı bir el 
uzanıp ileri geri 
saracak seni bir mumya
sarar gibi, öyle güzel, 
yok olacak eski dünya.
5 
Korkular ne renktedir, düşündün mü hiç, 
ayva sarısı mı, üvez renginde mi, 
küf yeşili mi yoksa? Ya senin sevinç 
çığlıkların sülün kuyruğu, kuş yemi, 
serçe göğsü renginde mi? Ben öpe öpe
bakıyorum her şeyin tadına. Tanrı 
ne renkte, senin renginde mi, körpe 
kuzukulağı renginde mi? Dağları 
örten şu kızıl akşam sisleri, kuşku
mu yoksa acı mı? Mor kanatlı bir uyku 
dönüp duruyor havada, narçiçeği 
gökyüzü bir benim yüzüme benzerken
bir senin yüzüne… ben bunları derken 
nasıl açıyor bulduğum renkler gerçeği!
6 
Bir sözcüğü değiştirmek istersiniz de 
bozarsınız ya kapanmış bir dize'nizi, 
çözüp yolu düğümünden, çözüp denizi 
halatından ağır ağır, içerinizde 
uzun bir geziye çıkıp, şu liman senin,
bu liman benim gidersiniz ya, derken 
yeni bir yığın sözcükle kabarır yelken; 
hangisini isterseniz alın, kimsenin 
bilmediği bir düşte avuç avuç yıldız
ya da kucaklar dolusu gül topladınız 
dizenizde boş kalan yere. Sizin bunca 
çabanıza karşın, o da ne? eski sözcük,
gözlerinin içinde hınzır bir gülücük, 
uzanmış kendi yerine boylu boyunca!
7 
Bir sözcüğün içinden geçiyoruz seninle, 
ufacık bir sözcüğün, yaprak gibi, kırlangıç 
gibi... ilerden gelen şu çağıltıyı dinle 
karanlıkta: Derin bir suyu usta bir dalgıç 
gibi geçmemiz gerek...
Evet, şimdi sivri, sert 
taşlara sürtünerek gideceksin. Mağara; 
gibi bir yer burası. Bir uğultu var, evet, 
ateşböcekleri var, gözler var, ara ara 
yanıp sönen... Güç adım atıyoruz yapışkan
çamura bata çıka... Ansızın ilerde kan 
rengi yapraklarıyla yükselen bir ağaç, ve, 
üzerinde bir yığın insan yüzü, tek meyve...
Korkma, yolun sonuna az kaldı, Şu burgacı 
aşınca kurtuluruz. 
- Neydi bu sözcük? 
-Acı
<end>

<start>
Eğ yüzün şu gölgeye. Konuşma.
Geniş bir çarşaf gibi yay sessizliği
öyle düz, beyaz
üzerine bu dingin, çıplak ölünün.
Konuşma. Saç sözlerini
eski, silik sikkeler gibi toprağa.
Yanımızda yazın çıplak ölüsü
bir dağdan öbür dağa. Ey üzünç!
Yanımızda göz göz unutmabeni
Çiçekleri... Dokunma. Dokunma. Öldü
nicedir canınla beslediğin yaz
ve dindi su. Parça parça akıyor güneş.
Akıyor yüzün elimden. Eğil. Kulak ver
ağır ağır buruşmasına
bir yüreğin. Yoo hayır. Değil hiç kimse.
Yanımızda yüzükoyun yaz.
Kal biraz. Üzerime ger sessizliği
bir serin çarşaf gibi. Sınırsız. Beyaz.
Öldü yaz. Akıyoruz kuşla, yaprakla
dalgın gecesine bir uçurumun.
<end>

<start>
Dağılıp belkileri aramak öyle
Sonuçta belki şenlik belki yenik
İNSAN olmak sorunu ilk
büyük açılar bileşkesinde.
Hep kurtarmak baş tutku
Duyguları katı çarklardan....................
<end>

<start>
Yanlış susuyorsun - gözlerin ağıt -
maviye bak.
Bir bugün mü , başında bunca bela.
Hatırla ,
bulut değildi , umut hiç değil
üstümüze abanan - isli duman.
Biz ki milattan önce , milattan sonra
acı kara yıllar devşirdik sabırla
beyaz....................
<end>

<start>
Beni böyle sıkı tutma n'olursun
Yoluma süngüler dikme
Çevir gözlerini öyle durmasın
İncelen çok şey var aramızda
Bırak artık burada noktalansın
Sürdürmekte fayda yok kesme yolumu gideyim
Senin ikliminde açmıyor çiçekle....................
<end>

<start>
gecedir
durdum ortasında hüznün
yağmur mermi gibi iniyor sabrıma
bu dar havadan bıktım artık
yoluma mayın ekerek giden Ara....................
<end>

<start>
Şayisini unuttuğum günlerce bekleyişten
ben yorgunum ruhtum taşları yorgun
arlarda gecen gemiler durmuyor bu limanda
duranlardan sen çı....................
<end>

<start>
Var belki kaçmalarda o belirsiz 
Kendine sürgün kılmak kendini
Okları uzaya salarak 
Sonra
Aramak iz....................
<end>

<start>
Işıkları bir yakıp söndürme Kaptan beni korkutamazsın
Beni kimse korkutamaz artık durduramaz bu yerlerde
Çünkü aklıma koydum, çünkü kaçacağım
Karanlık kişiler yolları tutmuş sürekli bekliyorlar
Yakalasalar bir - yengeç kollarıyla - hesap tamam
Ola ki birşeyler yapmadım birşeyler beklemedim onlardan
Kendimce yaşamak istedim salt-bırakmadılar.
Mutluluk yalanlarına inanmadımsa
Neden suçlarlar beni sorumlu kendileri aslında.
Sen de gezemezsen sokaklarda sere serpe
Yedi rengin yokluğund....................
<end>

<start>
Ellerinde şaraplar tutuşuyor
Mecnunsun Leylanı arıyorsun hep diplenen kadehte
İğreti gülücükler kondurup dudaklarına peşpeşe
Laleliden İzmire selamlar veriyorsun.
Yaşantını geçmişte unutmuşsun aranışın bu yüzden
Seni kaç kez kayıp bürolarına kendini sorarken yakalıyorum
Paris-İstanbul trenine kaçak binerken
Beyrutun esrar tekkelerinde sızarken yakalıyorum.
Şimdi ağlarsın , herkeslerden başkaca ağlarsın İzmirlere
Gerçi kimseler görmedi , o bile görmedi gözlerinin yaşını
Ama ağlamak yanakları ıslatarak olmazki sade
Bunu bir ben anladım, Tanrı daha anlamadı.
Yeter diyorum dinle beni, bu sokak çıkmaz sokak
Bir elinde kadehin konuşuyor bir elinde kanlı bıçak
Dinlemeden yürüyorsun sendeleye sen....................
<end>

<start>
Uzatma ellerini sabahlara bir -gelemem
Gelemem ölesiye bakma gözlerime
Belli ki sensiz, seninle bitecek bu özlem
Belli ki sancılara uyanacak içimdeki bahar.
Durup seslenme düşünceme
Kapılara beş kilit birden vurdular
Işıkları söndürdüler karanlıktayım
Güçsüzüm -ağlamaklı- üstelik yalnızım....................
<end>

<start>
Gözlerin en eski sabah belki
belki o uzak deniz...
ilk tarihe dikip taç beyti
yürüdük kaç ışık yılı seninle biz.
Bazen mühür bastık yıldızlara -dikey koşarak-
bazen çekti ilgimizi dip sulardaki giz
ATLANTIS.
Dağlar taşlar tanıktır, gökyüzü tanık
bir ünledik mi sekiz oktavı kırardı marsımız
uzanırdı sonsuza
ama
bazen ağıt olduk kendimize
sessiz.
Sevdik insani halk halk -beyaz, kara, kızıl, sari-
sevdik insan için olanı.
Toprağa saba....................
<end>

<start>
Şiirler ses resmidir, sesle çizilir
hayatın özünde karılmıştır mayası, renkleri asla solmaz
yansıtır çağının gölgesini, güneşini
yansıtır devranın ölçeğini, ülkenin gerçeğini.
Şairi itişip kakılsa, hapse atılsa
derisi soyulsa, asılsa, kurşunlansa, yakılsa da
şiiri yaşar sonsuza kadar
ve dipdiri çıkar sayfalardan, binyılları aşarak.
Hallac'ı Mansur, Pir Sultan, Nesimi,Nef'i
Nazım Hikmet, Onat Kutlar, Sabahattin Ali
Zenea, Lorca, Neruda, Nielsen
Vaptsarof, Sabina, Kavakami, Milev
Chenier, Jara, Radnoti, Rileyev...
..... ..... ..... ..... ..... ..... ..... .....
..... ..... ..... ..... ..... ..... ..... .....
O şiirler zamana kement atar....................
<end>

<start>
<end>

<start>
Ben dedim mi bil ki  başladığım sensin.
Senin sabrın, itilmişliğin, büyük boynundur çizdiğim.
Ellerin çeker beni yüz yıllar ötesine
O zamanlar ehramlar yükselten, şimdi kömüre inen
Ellerin, ellerin ve gene ellerin
Uzanır usulca öpüler gezdiririm her birind....................
<end>

<start>
Çarmıhını sırtlanıp nereye böyle uzak
dağın ardı kum denizi
her kum dibi - bin tuzak.
Acın yere göğe sığmaz
nasıl taşıdın nasıl, kaç binler yıl, kaç halk
daha kaç binlere kaç devama.
yorgunsun, gitme, dinlen biraz
bak kurtlar kan uluyor, kan soluyor
ve ağını geriyor her yana aksam
çoktan kanat kapari, sabra durdu güvercin
otur söyle, acelen ne dinlen biraz
sofrada değil pusuda beklenensin
Ben senden çok gitmeyi...
*
-Kılavuz kuşlar bos dondu gene-
Buraların yağmuru kumdur, kum yağar geceyle
bense güneş saati kurarım, direnç döverim örste
bu direnci sana hazırladım milat öncesi
üstünde durur hala çekiç sesleri
-Kılavuz kuşlar boş döndü gene-
*
Özlediğin sularda ben çok ....................
<end>

<start>
Gözlerim seni görünce güzel
Saçlarım senin için uzun
Tenim seninle sıcak böyle.
Sakınmaklar gereksiz bunu yeni anladım
kırıp dikenli telleri geldim yanına.
Dört tarafımda elle tutulan karanlıktı-bilirsin
raylarca uzuyordu yalnızlığım
körkandil kısır anlayışlara
bir kinim vardı , zamanın eritemeyeceği
bir sancım vardı öylesine belirgin
yokluğun özlü çıbandı sanki
Duramadım.
Duramadım dayanılmaz isteklere
bü....................
<end>

<start>
Adı Mehmet Efe'dir
kavradımı kirişi şöyle bir
dağlar ardına yay gerer.
Evet odur
Çözülmez düğümlere kılıçsız İskender.
Can kurban insanı insan kılan özelliğe...
Çağına tanık olarak
geçmişi sonsuza yansıtmak için - bilgece-
kurutmaz asla , asla kurutmaz fırçasını
ebemkuşağını devşirip paletine
bir punduna getirir de mutlak
la minör ton katar maviye.
O çizebilirdi ancak
ki... işte bakın ....................
<end>

<start>
bunlar benim sultan yıllarım
burcum böyle buyuruyor
yanıltmaya burcumu
çapraşık yollara dalıyorum kaybolmaya
bir anda
bulvara çıkıyorum
silah çekiyorum gözü kapalı
ilk atışta
on ikiden vuruyorum
yanıltmaya burcumu
ne denli yanlışa koşsam
doğrulara kavuşuyor
bunlar benim sultan yıllarım
burcum böyle buyuruyor
madem
bunlar benim sultan yıllarım
fırsat bu fırsattır deye
ben de tutar kumar oynarım
ben de tutar kumar oynarım
hem büyük kumar oynarım
gecenin birinden gülerek ötekine
çünkü
her keresinde elim güzeldir
hem çok gibisinden
iste bu yeşil çuhalı masa
şunlar da hızlı kumarbazlar sözüm ona
karsımda coşkudan donan
bense öyle rahat
gözlerimden kahkahalar fırlatıp
geleneksel çizgide ufluyorum sigaramdan
çünkü
sonucu başlamadan belli
bu oyun da benim yine
çünkü
kozlarım Nuri ve Kenan
ben ki Düzce’de eskittiğim on beş yılda
hiç kumara girmedim
kumar nedir bilmedim
kumar ve içki ve aşk
günahtır dediler öyle belledim
her ramazan hatim indirirdim
sahi ben ha....................
<end>

<start>
Öfkemin gülleridir, yağmura döner yüzünü
küsüpp senin güneşine
İçilecek bir kadeh schnaps nü
yarim bıraktım
Gelme.
Gölgeni yıkma yoluma
bocalıyorum
Kasırgalar yaratma öyle çılgınca
Korkulu soluklarda geniş olmak kim
Yaşadıkça yaklaşırım sandım - oysa
suyun ateşle uyumsuzluğu gibisin
Kopabilir desem en ince yerinde
Geçmişe uyanan gözlerinin
Ateş gemilerini bir bu ürkütür
Simdi uzaktan gülüp geçtiğim
Simdi
uzaktan
gülüp geçtiğim
Ne mi çıkar güneş tutulmasından
Nasıl mi çocukluğum
Ben o zamanlar da böyle üşürdüm
Evlerde kati yönetimli kuklalar
çatışmalara hazırlar saygımı
Beklediğim günlere daha ne kadar
Anlatılmaz umutlara merhaba
Hatırlatma butun onları ve onları
Benzer benim çektiklerim
Peygamber Yusuf
Bir anda çağrışımlar yok edince zamanı
Uzaklaştıkça ölçülere vurması kolaylasan
....................
<end>

<start>
Zarlar atılsa da olur atılmasada
Zaten yenilmişim
Gün batımında
Biri beklemiş, ben gitmemişim.
Oysa ki yalnızlığım ölü yalnızlığı
Yastığım gözlerimce ıslak
Düşüncelerim dom....................
<end>

<start>
Ası adın neydi - unutturdun
zaten ben sana hep Abbas diyordum
bir ayağın eşikteyse , tetikteydi diğeri hep.
Evet Abbas , Abbas yolcu
yine hangi iklime böyle - hangi mevsime
bu kez hangi serüvene olacaksın özne.
Çözülüp bin sevdadan
bir mavi uğruna dolaştın her çağı
karanlık sayfalarını kargılayıp , kargışlayıp dünyanı....................
<end>

<start>
Yani o ne ki sanki -o- ağzında kahkaha çiçeği
öyle geçilmez viran kalpler sokağından
Bak bu sokak adından belli
bu ad bu sokağa sebebsiz verilmedi
Seninse saçların SAMSON
güzelliğin APOLLON
sırtındaki parka değil , marka
zaten marka konuşuyorsun baştan ayağa
-babam sağolsun-
burcun sağlam , yıldızın parlak
şanslı doğmuşsun aslanım , şanslı doğmuşsun
cebinde bol sıfırlı çekler halay çekiyor<....................
<end>

<start>
Düşünce kumsalında uçarı
Yazdığını birazdan bozar
Kararsızlığın gelip giden dalgaları.
Ne zaman insem o suya
Ayrı durumlu iki  renk
Bellisiz sürüp gidecek nereye
Birine ....................
<end>

<start>
Ekseriya sabaha karşı
Kurşuna dizilir mahkûmlar
Bir sünger taşına döner
Ana sütünden yapılan heykel
Bari şu trampetler çalmasa,
İnsan gürültüye gitmese! ..
<end>

<start>
Ellerin
Ellerime değse rasgele
Parmağın, parmağıma
İçimden yıldızlar uçuşur
Sana, taa sana.
Gözlerin
Gözlerime değse rasgele
Dizlerin, dizlerime
Yağmurlar yağar içime
Taa içime.
Bir soluğun değse,
Bir dudağın değse yüzüme
Bir daha 
Bir daha değse
Ve bir daha değse
Rasgele!..
<end>

<start>
Bacak bacak üstüne koyma
Ortadan ayırma saçlarını
Gülerken deli edersin
Gülme
Esvabın darını giyme
Hele kapının önünde durup mehtaba karşı
Elini elime verme
Zor olur ayrılması senden
Bak söylüyorum
Delikanlıyım
Fena olurum
Günahkar olurum
Yapma
Sakın ha
Söylediklerime bakma!
<end>

<start>
O, yalnız ayna satardı.
Ve birgün aynalı çarşıda öldü.
Talih bu ya
Tabutunu taşıyanlar
AYNASIZLARDI...
<end>

<start>
Ben daha büyük
Ben daha yüce
Sen gökyüzü
Ben insan
Ben sevgi
Ben düşünce
Ben daha büyük
Ben dana yüce
Ölürüm özgürluk için
Acılar bende
Umutlar bende
Ben daha büyük
Ben daha yüce
Sen gökyüzü
Sen sonsuzluk
Sen bende
SEN GÖZLERİMİN İÇİNDE
<end>

<start>
Karıncalar atlara binmiş
Arılar bal yapıyor kovanda
Bir sağır dünya üzeri
Herkes kendi avında
Sen sadece şiir yaz
Aziz böcek
Ağustosböceği.
<end>

<start>
Önce, Ozanlar ölsün
Sonra, hiç kimse.
Varsın Ozansız kalsın dünya
Barışı
İnsanlığı
Sevgiyi
Y a r a t t ı l a r  y a!
<end>

<start>
Kaşların eski sekize benzer yalı güzeli
Gözlerin yeni elife
Ellerinden mısralar dökülür
Kıvrım kıvrım
Duruşundan gün doğar çifter çifter
Serçe parmağın
Muzip bir harikadır
Kalbimi okşar
Lakin
Sana aşık olduğumu söyleyemem
BABANDAN KORKULUR
<end>

<start>
Senin için neler yaparım neler
Kaşına gözüne ümitler
Dudaklarına ışıklar sürerim
Saçlarına çiçekler takarım
Seni gönlümce süsler, gözlerim
Kaf dağının ardındaki Hürriyetim
Sevgilim, edepsizim, şirretim
Senin için nelerimden geçmem
Hele bir gelsen
GELMEZSİN Kİ! ..
<end>

<start>
İki canbaz bir ipte oynamaz
Bir ipte bir sürü cambaz
Hilebaz, madrabaz, kumarbaz
İki cambaz bir ipte oynamaz
Bir ipte bir sürü canbaz
Ateşbaz, işvebaz, hokkabaz
İp niye kopmaz
Zampok eyin pi
<end>

<start>
Gözlüğünün camını kırayım 
  Gözünü görmek istiyorum
Giydiğin esvabı yırtayım
  Seni görmek istiyorum
İçtiğin sular kurusun
  Susuzluğunu görmek istiyorum
Ellerini, Ayaklarını keseyim
  Yanımda kalmanı istiyorum
Geleceksen çabuk gel 
Kavun çekirdeğim
SENİ SEVMEK İSTİYORUM! 
(Bak delinin zoruna...)
<end>

<start>
Dünya döndükçe
Umut fakirin ekmeği
Ye Memet ye
Ye Memet ye! ...
<end>

<start>
Dostlar elinde satılmak
Ölmek dostlar için.
Dost rüyalarıyla büyümek
Dostlara gönül vermek
Unutulmak için...
Şaşmıyor en büyük kayıplara
'İnsan oğlu kuş misali'
Kuşlarla uçuşan hatıralara.
Nankör insanlar bulup
Onları seviyorum
Sukutu hayale uğramıyorum
Nankörler
Son sevgililer...
<end>

<start>
Lalelim
Lalelide oturur
Laleli, lale kokar lalelimden
Laleliden geçilir
LALELİMDEN GEÇİLMEZ!
<end>

<start>
Zurnadan kazandı
Zurnadan yiyor
Zurna gibi
Peşrevsiz yaşayıp
Peşrevsiz ölecek
Zurnam
Zurnam
Ben buralarda dururum
GİTMEM!
<end>

<start>
Nasıl sevmem bu dünyayı
İnsan eli değmiş her yere
Evlere
Caddelere
Makinelere
Nasıl sevmem bu dünyayı
İNSAN DOĞMUŞUM BİR KERE
<end>

<start>
Sevdimse seni sevmişim
Rüzgar olmuş peşin sıra esmişim
Yolumda izlerin var bilinmez
Gözümde nazların var görülmez.
Sevdimse seni sevmişim
Kırk haneli ağızlara düşmüşüm
Canım ciğerim
Hürriyetim,
SEVDİMSE SENİ SEVMİŞİM
<end>

<start>
Serçeler sessizce uçamaz mısınız
Merak ediyorum cıvıltınızı
Serçeler yuvanızı nasıl yaparsınız
Akşamları tatlı mı yersiniz serçeler
Tuzlu mu yersiniz
Yuvalarınıza 
Eli boş döner misiniz benim gibi
Yavrularınıza hicab yalanları düzer misiniz
Sıkılmayın serçeler bana da söyleyin
Gözyaşlarınızı nasıl silersiniz
<end>

<start>
O, yalnız ayna satardı.
Ve bir gün aynalı carsıda oldu.
Talih bu ya
Tabutunu taşıyanlar
AYNASIZLARDI...
<end>

<start>
Güzelliğin yetmiyormuş gibi
Birde saçların düşmüş yüzüne
Tamam olmuşsun esmerim
Tamam
Ben ağında örümcek
Sen korkusuz böcek
Mahvolurmuşum ne çıkar
Elden gel!
<end>

<start>
İşlerin yolunda gidiyor kasap
İşlerin yolunda
Satırın
Saldırman belinde.
Elin hayvanı emrinde.
Yere yatırıp biçersin,
Çengele geçirip yüzersin.
Mal derdinde kasap
Can derdinde koyun
Ne çirkin oyun
NE BERBAT KAFİYE!
<end>

<start>
Sana bir çiçek veriyorum
Zor günlerin çiçeği
Karanlıkta açan
Sana bir çiçek veriyorum
Özgürlük çiçeği
Solmayana
Durmayan
Çoğalan.
Bir çiçek ki, 
Sevdikçe güzelleşir insan!
Sana bir çiçek...
<end>

<start>
Seliiim
Selim
Bu eller kimin
Benim
Bu gözler kimin
Benim
Affedin Selim
Seliiim
Selim
Bu dağlar kimin
BENIM
Bu bağlar kimin
Benim
Yapma Selim
Seliiim
Selim
Uçan kuşlar kimin
Benim
Esen rüzgar kimin
Benim
Allah misin Selim
Aaah Selim
Vay Selim
Bu insanlar kimin
Benim
Kooooor oolllll Selim
<end>

<start>
Alemde doğru dost yoktur
Dedikleri gerçek imiş
Kulunu saklayan Hak'tır
Dedikleri gerçek imiş
Bulut asümana ağar
Yerlere rahmetler yağar
Gün doğmadan neler doğar
Dedikleri gerçek imiş
Eğer insan eğer melek
Yalvarırım gerçek dilek
Bivefadır çarh'ı felek
Dedikleri gerçek imiş
Kuloğlu der ömür geçer
Kalmasın alemde naçar
Dünya sana konan göçer
Dedikleri gerçek imiş
<end>

<start>
Dağlar başı oldu yurdum
Ağlayıp gezer yürürüm
Günden güne arttı derdim
İnleyip gezer yürürüm
Güzelliğin tarzı budur
Mah cemalin olmuş bedir
Aşıklığa çare nedir
Soyunup gezer yürürüm
Yine firkatinle yandım
Kendimi engine saldım
Muhabbet bahrine daldım
Boylayıp gezer yürürüm
Boyu uzun ince bellim
Mah yüzünde çifte benlim
Senin ile deli gönlüm
İnleyip gezer yürürüm
Kuloğlu der geydim postu
Kaçırdım gözleri mesti
Halden bilen nazlı dostu
Aravıp gezer yürürüm
<end>

<start>
Gözümün nuru Fahr-ı cihan
Yetiş ya Muhammed yetiş
Âleme gün gibi doğan
Yetiş ya Muhammed yetiş
Yeşil sancaklar yalabır
Onu gören can talabır
Acap guluv etti kafir
Yetiş ya Muhammed yetiş
Bizim ahvalimiz budur
Ali'yi sen bize göndür
Kanber'i Düldül'e bindür
Yetiş ya Muhammed yetiş
Gaziler kana boyandı
Yandı şol yüreğim yandı
Son demidir bize şimdi
Yetiş ya Muhammed yetiş
Hakk'a ermiş erenlerle
Ak sakallı pirler ile
Cümle peygamberler ile
Yetiş ya Muhammed yetiş
Sana derim iki gözüm
Ayağına sürem yüzüm
Yardımcımız olver bizim
Yetiş ya Muhammed yetiş
Ey Kuloğlu canlar canı
İki cihanın sultanı
Derdimizin hem dermanı
Yetiş ya Muhammed yetiş
<end>

<start>
Sultan Murat eydür şimdi zamane
Bize de kalmadı beyler elveda
Büküldü kametim döndü kemane
Gezüp seyrettiğim dağlar elveda
Ardımca gelen sevgili telekler
Tersine devretti çarh-ı felekler
Yeniçeri, sipahiler, solaklar
Önümce yürüyen kullar elveda
Hep kullarım alayıma dizilsin
Kullarımın esamisi yazılsın
Tabutum düzülsün kabrim kazılsın
Varıp seyrettiğim çöller elveda
Ecelim yetişti yıldızım düştü
Dostlarım ağladı düşmanım güldü
Yapılan kadırgam deryada kaldı
Şu Malta'ya giden yollar elveda
Kuloğlu dostların yüzü ağ olsun
Düşman olanların bağrı dağ olsun
Kardeşim Sultan İbrahim sağolsun
Oturduğumuz taht-u saray elveda
<end>

<start>
Karşımda salınan dilber
Bakma beni ağlatırsın
Beni koyup yad ellere
Gitme beni ağlatırsın
Şekerden şerbet ezerler
İnce tülbentten süzerler
İncili mercan dizerler
Dizme beni ağlatırsın
Boyun uzundur dal gibi
Emsem leblerin bal gibi
Bahçelerde bülbül gibi
Ötme beni ağlatırsın
Hoş çekeyim nazlarını
Gel öpeyim gözlerini
Kelp rakibin sözlerini
Tutma beni ağlatırsın
Bu Kuloğlu sana kuldur
Ta ezelden böyle yoldur
Ya azat eyle ya öldür
Satma beni ağlatırsın
<end>

<start>
Şevkımı artırır aşkımın demi
Sevdiğim benimle olduğu zaman
Def'olur da gider gönlümün gamı
Gelip de yanıma güldüğü zaman
Söyledikçe lezzet vardır sözünde
Rûz-ü şep hayali iki gözümde
Huda'nın emriyle yârin iki yüzünde
Ak güller açılır güldüğü zaman
Aşkımın dumanı serimi bürür
Divane gönlümü gah ele alur
Sanırım vücudum cennete girür
Yârini koynuna aldığı zaman
Nâr-ı aşkın ile vücudum yandı
Bir asilzadedir huridir kendi
Sanırım ki gökten bir melek indi
Kollarını boynuma saldığı zaman
Kuloğlu'yum bus bulanık akarım
Hasret oduna cism-ü can yakarım
Ne rızkıma, ne malıma bakarım
Yâr aşkı kalbime doğduğu zaman
<end>

<start>
Olalı Yavruya Vurgun
Kimseler Bilmez Halimden
Alem Harap Olur Bir Gün
Korkarım, Gözüm Selinden
Güzel Aşıktan Kaçar Mı
Yalan Yere Ant İçer Mi
Efendisi Vazgeçer Mi
Boynu Bağlı Bir Kulundan
Ey Yüzü Gül. Benim Mahım
Nevrestesin, Alma Ahım 
Beni Azleyleme Şahım
Affeyle Geç Günahımdan
Hercayi Sevse Bir Adem
Ağlar Gezer Mest-İ Müdam 
Meğer Terk-i Diyar Edem
Bi-Vefa Dilber Ucundan
Halimi Sormadı Bir Dem
Arada Namusu Yerdim
Dili Vasfın Eyler Her Dem
Dertli Kuloğlu Dilinden
<end>

<start>
Gönül Bir Dildara Kul Olmak Diler 
Hal Mükedder Ola Deyü Korkarım 
Yanıp Yakıldığım Görüp Adülar
Şen Olup Da Güle Deyü Korkarım
Meyledem De İşlemeye Sırrımız 
Bülbül Gibi Arşa Çıkar Zarımız
Aşk Kavline De Sığmaya Da Serimiz
Cümle Alem Duyar Deyü Korkarım
Sermayemiz Ziyan Eder Gücünden 
Alamazsam Ol Güzelin Bacından
Mecnun Gibi Leyli'nin Ucundan
Adım Dilde Kala Deyü Korkarım
Mestane Bakışın Benzer Ceyrana
Kimse Bilmez, Ciğer Döndü Büryana
Gidi Ayrılık, Her Birmiz Bir Yana
Bölük Bölük Böle Deyü Korkarım
Kuloğlu Der, Değer Oldu Telime 
Komaz Felek Gidem Kendi Bileme 
Girmiş İken Dost Eteği Elime
Gine Çekip Ala Deyü Korkarım
<end>

<start>
Şimdi Bir Sevdaya Düştüm Yenile 
Kimse Gelip Hatır Sormak İstemez 
Divanesin Derim, Deli Gönlüme
Hiç Aklın Başına Dermek İstemez
Vermedim Ben Bana Bu Yolda Elik 
Her Zaman Görünüp Eyle Eyilik
Hava-Yi Heveste Geçip De Gönül 
Dosta Layık Amel Görmek İstemez
Nefs-İ Emmare İle Olmaz Dirlik 
Meğer Bun, Zebun, Etmek İmiş Erlik
Ömrüm Tamam Oldu, Yetişti Pirlik
Yiğitlik Gidiyor, Durmak İstemez
Gönül Var Abdal Ol, Hırka Biçin De
Sına Taliin Bir İki Biçimde
Felek Görüp Beni Halkın İçinde
Gözün Gözümden Ayırmak İstemez
Kuloğlu Dünyaya Kıldın Mı Nazar
Herkes De Halince Bir Dolap Düzer
Ecel Öncümüzden Çekinip Gezer
Fırsat Gözler, Aman Vermek İstemez
<end>

<start>
Cezayir çevresi ol yüce dağlar
İçinde oturur ağalar beyler
Koç yiğit sılasın anar da ağlar
Şahbaz yiğit ile dolu Cezayir
Cezayir dilberi on beş yaşında
Geyinir kuşanır hotoz başında
Her birisi bir yiğidin peşinde
Şahbaz yiğit ile dolu Cezayir
Açılmış kıbleye doğru kapısı
Cennet misalidir anın yapısı
Gazi olur varanların hepisi
Şahbaz yiğit ile dolu Cezayir
İçindedir kırklar ile erenler
Şehit olur sahrasında ölenler
Mehdin söyler senin varıp gelenler
Şahbaz yiğit ile dolu Cezayir
Kal'aları vardır toplu tüfekli
Bekleyen yiğitler aslan yürekli
Sanki gemileri demir direkli
Şahbaz yiğit ile dolu Cezayir
Balyemez topları yalıya bakar
Düşmanı gelince ateşe yakar
Her köşe başında bir çeşme akar
Şahbaz yiğit ile dolu Cezayir
Batı tarafından üç top atıldı
Şiddetinden aylar günler tutuldu
Ece bize miskal ile satıldı
Şahbaz yiğit ile dolu Cezayir
Gör neler eyledi bize ol felek
Seni görmek için ben oldum helek
Yer yüzünde insan göklerde melek
Medhini ederler cümle Cezayir
Hakk'a uyup beş vaktını kılanlar
Din uğruna deyip kılıç salanlar
Mağrip'te Tunus'ta şehit olanlar
Medhini ederler cümle Cezayir
Kuloğlu der âşık olanlar bende
Be dahi vasfını ederim günde
Urum'da Acem'de Hint'te Yemen'de
Medhini ederler cümle Cezayir
<end>

<start>
Bu Cihan İçere Bir Bir Seçilmiş
Sedef Midir İnci Dane Midir Bu 
Yanakları Al Al Olmuş Açılmış
Mücella Gül-i Handane Midir Bu
Hüma Kuşu Gibi Pervaz Edersin 
Aduya Kendini Hem-Raz Edersin 
Bir Buse Vermeye Bin Naz Edersin
Sevdiğim, Ötüme Derman Mıdır Bu
Hünidir Gözlerin, Kaşların Hilal 
Bu Hasta Gönlüme Ieblerin Zülal 
Binde Bir Görmedim! Ben Böyle Cemal 
Acaba Yusuf-ı Ken'an Mıdır Bu
Kuloğlu, Derdinden Çün Yanıp Tüter 
Ben İnsaf Umarken Senden Hey Dilber 
Beyaz Gerdan Üzre Ben Kater Kater 
Habeş'e Çekilen Kervan Mıdır Bu
<end>

<start>
İşit âvâzımı ben de var idim
Uçup gitme bunda konadur bülbül
Senin hûb nefesin kalbim evinde
Vücudum şehrini donatur bülbül
Konarsan güle kon dikene konma
Eski düşmanların dost olur sanma
Açıp da göğsünü hâre dayanma
Rakiplerin kastı canadur bülbül
Sultan oldur rahmeyleye kuluna
Tabip oldur derde derman buluna
Bönlük edüp konma gülün dalına
Hârı var pençeni kanatur bülbül
Kuloğlu dembedem dolular içer
Kişi sevdiğine dibâlar biçer
Bu dünya fânîdir tez gelir geçer
Bu bahçenin sonu fenâdur bülbül
<end>

<start>
Uzaktan merhaba olmaz
Gel ey mestane bakışlım
Kolların boynuma dola
Dile mestane bakışlım
Seni sevenler unutmaz
Hayalin karşımdan gitmez
Padişahlar hiç zulm etmez
Kula mestane bakışlım
Der Kuloğlu gune gune
Melek gelmemiş cihane
Her sözüme bir bahane
Bul a mestane bakışlım
<end>

<start>
Bir zalımdır âşıkına
Kıyar derler, nazlım seni
Âşık küsse mâşukuna
Duyar derler, canım seni
Sürme çekince gözüne
Asla bakılmaz yüzüne
Olur olmaz sözüne
Uyar derler, nazlım seni
Dostun farkeylemez yaddan
Gözü cellât kendi fettan
Bin işareti bir kattan
Sayar derler, nazlım seni
Gelir geçer, uğrun keser
Bendlerin bağrın deler
Diliyle dostun bağrın
Oyar derler, nazlım seni
Sözümüz geçmedi dosta
Bana derler oldun hasta
Ergeç kuloğlu'nu posta
Koyar derler, nazlım seni
<end>

<start>
Evvelki yârimden vaz geldim ise
Şimdiki sevdiğim ondan ziyade
Bilmem huri midir gökten mi inmiş
Bir melek görmedim bundan ziyade
Deldin ciğerimi ne salınırsın
Gevher pas mı tutar ne silinirsin
Baktıkça gözüme al görünürsün
Güzelliğin bugün dünden ziyade
Daim hizmetinde ben kulun geda
Cevr eyleyip yakma gel beni oda
Serimi koymuşum yoluna feda
Sana kurban benim candan ziyade
Kuloğlu eydür ki muhabbet haktır
Halis muhabbetin ziyanı yoktur
Sineme vurduğun ne yaman oktur
Daha n'ideceksin bundan ziyade
<end>

<start>
Kaşı keman beni mecnun eyledin
Bülbül gibi söyler dilin var senin
Yakıp vücudumu büryan eyledin
Turna gibi siyah telin var senin
Kaşın çatıp kirpiklerin atarsın
Garip geldim derdime dert katarsın
Her şeftalin bin altına satarsın
Yanağında gonca gülün var senin
Şöyle dâyim muradını bileyim
Firkatinle kara bağrım deleyim
Efendim yoluna kurban olayım
Koçuşacak ince belin var senin
Pervaneyim şem'a düşüp yanınca
Uyku âşıkın serinden kaçınca
Aşk hayat bulur lebin emince
Şol beni mest eden lebin var senin
Çünkü aklım alıp eyledin üryan
Aradım derdime bulamadım derman
Kuloğlu eydür âfât-ı deveran
Bencileyin nice kulun var senin
<end>

<start>
Sana derim ela gözlü meleğim
Senin bana incindiğin nedendir
Kereminden makbul eyle dileğim
Senin bana incindiğin nedendir
Yolunda ah edip kanları döken
Olurmuş engelin gözüne diken
Bunca yıldır senin meddahın iken
Senin bana incindiğin nedendir
Ben meşgul olalı medh ü senaye
Gamzelerin oku verdi fenaye
Buluştukça eder oldum kinaye
Senin bana incindiğin nedendir
Gönül verdim ben de sen servi dale
Cevri çektirdin getirdin bu hale
Söyle günah mıdır aşıka nale
Senin bana incindiğin nedendir
Kuloğlu der ki sözlerin haktır
Aşkın kitabında müşkülüm yoktur
Tenha söyleşelim sualim çoktur
Senin bana incindiğin nedendir
<end>

<start>
Gönül Yare Çatayım, Der
Çare Bilmem, Neylesem Ben 
Sarılıp Da Yatayım, Der
Sarabilmem. Neylesem Ben
Kaşların Benzetmiş Yaya
Ya Doğ Ya Doğarım Der, Aya 
Yüz Sürüp De Hakipaye 
Sürebilmem, Neylesem Ben
Dinleyin Şirin Sözüyün
Yetirir Kendiyi Özün
Rü-Be-Rü Ol Mah Yüzün 
Görebilmem, Neylesem Ben
Benim Arzum Dinarında
Can Satılmaz Pazarında
Eı Kavşurup Karşısında
Durabilmem, Neylesem Ben
Kuloğlu Burda Dost Orada
Nedir Çektiğim Arada
Na-Murat Kaldım, Murada
Erebilmem, Neylesem Ben
<end>

<start>
Uyan Hey Ceylan Bakışlım, Aç Gözün
Çün Sabah Oldu, Ağardı Tan Yeri 
Siyah Zülfün Perde, Kabe'dir Yüzün 
Hacer-Ül Esvet'tir Siyah Ben Yeri
Gece Gündüz Çağırırım Ya Rahim. 
Sen Kılarsın Aşıkına Terahhüm
Bir Gün Kanım Döker Benim Cerrahım 
Sızlar Vücudumun Bir Bir Can Yeri
Tali'-i Sitarem Yoktur Gülmeden 
Sağ Yerim Kalmadı Bağrım Delmeden 
Ağlayı Ağlayı Yaşım Silmeden 
Çürüdü Kolumda Cümle Yen-Yeri
Kuloğlu Der, Sana Aşıkım Aşık
El Bağlı Kulunum, Yıldızı Düşük 
Mahal-Gencineden Yer Bulan Aşık 
Cihan Gülzarında Neyler Kan Yeri
<end>

<start>
Reftara Başlasa Ol Kaşı Keman
Güneş Damanın Öper Sanırım 
Yavru Dertlerimi Bilirse Heman 
Merhamet Babın Açar Sanırım
Kime Feryat Edip Eyledim Ah-Zar
Kalmışım Hayrette Aldı Beni Zar 
Üsküfün Aldırmış§ Şahine Benzer 
Şikar Edip Gönlüm Kapar Sanırım
Lütfü Katı Az Görünür, Cevri Çok
Kaşların Yay Etmiş, Kirpiklerin Ok 
Canıma Kar Etmiş, Haberimiz Yok 
Sinem Karşısına Siper Sanırım
Korkarım Halimi Etmeye İlam 
Ahvalime Vakıf Olmasın Alem
Lütüf Edüben Söylerse Bir Kelam 
Bu Viran Kalbimi Yapar Sanırım
Kuloğlu Eydür, Kulak Tut Sözüme 
Yeni'le Bir Sevda Düştü Özüme 
Her Kaçan Sataşsa Gözü Gözüme 
Yüreğim Yerinden Kopar Sanırım
<end>

<start>
Karşımda Salınan Dilber
Bakma, Beni Ağlatırsın 
Beni Koyup Yad Ellere 
Gitme Beni Ağlatırsın
Şekerden Şerbet Ezerler 
İnci Tülbentten Süzerler 
İncili Mercan Dizerler 
Dizme, Beni Ağlatırsın
Boyun Uzundur Dal Gibi 
Ensem Leblerin Bal Gibi 
Bahçelerde Bülbül Gibi
Ötme Beni Ağlatırsın
Hoş Çekeyim Nazlarını 
Gel Öpeyim Gözlerini
Kelp Rakıbin Sözlerini 
Tutma, Beni Ağlatırsın
Bu Kuloğlu, Sana Kuldur 
Ta Ezelden Böyle Yoldur 
Ya Azat Eyle Ya Öldür 
Satma Beni Ağlatırsın
<end>

<start>
Evvelki yarimden vazgeldim ise
Şimdiki sevdiğim ondan ziyade
Bilmem huri midir gökten mi inmiş
Bir melek görmedim bundan ziyade
Deldin ciğerimi ne salınırsın
Gevher pas tutar mı ne silinirsin
Baktıkça gözüme al görünürsün
Güzelliğin bugün dünden ziyade
Daim hizmetinde ben kulun geda
Cevreyleyip yakma gel beni oda
Serimi koymuşum yoluna feda
Sana kurban benim candan ziyade
Kuloğlu eydür ki muhabbet haktır
Halis muhabbetin ziyanı yoktur
Sineme vurduğun ne yaman oktur
Daha n'ideceksin bundan ziyade
<end>

<start>
Acap ne diyardan uçup gelirsiz
Bir haber sorayım durun turnalar
Sevdiğim dilberden neler bilirsiz
Bana bir teselli verin turnalar
Kılavuzun yanlış yola salarsa
Şahin görüp tellerini yolarsa
Alayını bölük bölük bölerse
Ayrılık nic'olur görün turnalar
Kasımın günlerin sakın fevt etmen
Vakitsiz çıkıp da yollara gitmen
Avcılar duyarlar çağrışıp ötmen
Sağ esen menzile erin turnalar
Gönlün perişandır tellerin eğri
Dayanmaz cevrine aşıkın bağrı
Azmedip çekilin Bağdat'a doğru
Çöllerin safasın sürün turnalar
Kuloğlu dembedem içmede dolun
Mest eder aşıkı ol tatlı dilin
Mardin dağlarına uğrarsa yolun
Topraklara yüzler sürün turnalar
<end>

<start>
Nice dermeyan edip de arayım
Hakikatli bir dost bulmak isterim
Öyle bir dost görsem kalmaz kararım
Uğruna baş verip ölmek isterim
Bahar olmayınca dağlar donanmaz
Başa hal gelmeyince dost sınanmaz
Dostum diyenlere kalbim inanmaz
Dost ile düşmanım bilmek isterim
Güzel bilirim demeden yürüse
Mah yüzünü siyah zülfü bürüse
Dostu bizden gayrı sever var ise
Gelsin beri bir imtihan isterim
Ayrılandan beri anam atamdan
Yerim ırak olup gider odamdan
Başım hali kalkmaz oldu sitemden
Çok ağladım bir dem gülmek isterim
Kuloğlu der ah bir dostun güçleri
Akıttı gözümden kanlı yaşlan
Unutmasın bana ettik işleri
Ölmeden intikam almak isterim
<end>

<start>
Felek saldı herbirimiz bir yana
Gönül dostun bilir sabret sevdiğim
Hasretinden döndü ciğer büryana
Gönül dostun bilir sabret sevdiğim
Akillerdir seçen akı karadan
Her kula kısmetin verir yaradan
Selamı sabahı kesme aradan
Gönül dostun bilir sabret sevdiğim
Uyma sakın münafıklar sözüne
Bakma rakip olanların yüzüne
Diken olduk adulerin gözüne
Gönül dostun bilir sabret sevdiğim
Aşabilsem şu dağların belinden
Derya oldu gözlerimin selinden
Kurtulmadık adulerin dilinden
Gönül dostun bilir sabret sevdiğim
Der Kuloğlu gam askeri göçtükçe
Nar-ı aşka kebap olup piştikçe
Göz nazarın eksik etme düştükçe
Gönül dostun bilir sabret sevdiğim
<end>

<start>
Alemde doğru dost yoktur
Dedikleri gerçek imiş
Kulunu saklayan haktır
Dedikleri gerçek imiş
Bulut asumana ağar
Yerlere rahmetler yağar
Gün doğmadan neler doğar
Dedikleri gerçek imiş
Eğer insan eğer melek
Yalvarırım geçer dilek
Bivefadır çark-ı felek
Dedikleri gerçek imiş
Kuloğlu der ömür geçer
Kalmasın alemde naçar
Dünya sana konar göçer
Dedikleri gerçek imiş
<end>

<start>
Hoşçakal, dostum benim, hoşçakal artık,
Can dostum, seninle dolu göğsüm -
Çok önceden belirlenen bu ayrılık
Buluşmayı vadediyor ilerde bir gün
Hoşçakal, dostum, el sıkışmadan, konuşmadan,
Hüzünlenme ve eğme kaşlarını, mutsuz; 
Yeni bir şey değil ölüp gitmek bu yaşamdan,
Ama yaşamak da daha yeni değil kuşkusuz.
<end>

<start>
Anacığım, hâlâ hayatta mısın?
Sağım ve selamlar yolluyorum ben.
Ve huzur veren ışığı akşamın
Dökülsün fakir hanen'in üzerinden.
Gamlıymışsın anne, öyle yazıyorlar,
Tükenmişsin özlemle yitik oğluna,
Sıkça görünüyormuşsun, iş bitişi,
Pejmürde hırkanla bakarken yoluna.
Kalınca alaca karanlıkta yapayalnız
Korkunç bir düş görüyormuşsun daima:
Meyhanede, sarhoş kavgasında, biri
Bıçağını saplıyormuş bağrıma.
Endişeyle, Anne, yıpratma kalbini,
Saçma, gülünç bir düş bu sadece.
İçsem de ne bir keş oldum ne cani
Ölmem ben, seni görmeden önce.
Seviyorum seni her zamanki kadar,
Özlüyorum, zihnimdeki şu bir tek
Dinsin diye kalp ağrım, geç olmadan
Alçak damlı fakirhanemize dönmek.
Döneceğim, beyaz bezensin dallar
Parlasın baharla meyva bahçesi.
Beni fakat artık seherde uyandır
Yaptığın gibi sekiz yıl öncesi.
İnce düşleri körükleme artık,
Kışkırtma gerçekleşmeyecek umudu.
Hayatımda çok erken, başıma gelen
Kayıp ve usanç, talihsizliğim oldu.
Dua öğretme bana. Lütfen, anne!
Geri dönüş yok, gücün neyse dayan.
Tek sensin destek ve avuntu bana,
Tek sen, büyülü bir nurla parıldayan.
Unut kaygını, lütfen. Böyle dertlenme
Hatırım için, tatlım, kendini yıkma.
Sırtında pejmürde hırkanla sık sık
Lütfen, böyle yol beklemeye çıkma.
YESENİN
Çeviri: Osman TUĞLU
<end>

<start>
Elveda Bakü! Seni bir daha görmeyeceğim.
Şimdi yürekte korku, yürekte hüzün
Elimin altında sancılı ve yakın yüreğim
Etkisinde yalnızca "dost" sözcüğünün.
Elveda Bakü! Türk mavisi elveda! 
Tükeniyor gücüm, soğuyor kanım.
Götüreceğim mutluluk gibi ta mezara
Balahan mayısını, dalgalarını Hazar'ın.
Elveda Bakü! Elveda sade bir şarkı gibi! 
Son kez kucaklıyorum dostumu işte
Başını altın bir gül gibi
Sevgiyle eğsin diye leylak rengi siste.
<end>

<start>
Kendi yeteneğimi
Çok iyi biliyorum. Bence
Şiir - pek öyle zor iş değil.
Her şeyden zoru,
Bana acı çektiren yurt sevgisidir
doğrusu.
Dizecikler yazmak,
Methiyeler,
Bir kıza, ayışığına, yıldızlara
Bunu herkes becerir.
Oysa başka duygularım benim, kemiriyor kalbimi
Ve başka düşüncelerim.... eziyor beynimi.
Bir saz şairi olmak istiyorum
İstiyorum bir de vatandaş
Herkes gibi kibirli
Örnek ve çağdaş.
Üvey oğlu değil SSCB'nin.
Uzunca bir süre kaçtım Moskova'dan, ki,
Hünerli bir şekilde
İyi geçindiğim söylenemezdi milislerle
Onlar ki her sarhoşluk rezaletimde beni
Tıkmışlardı kodeslere
Gösterdikleri nezakete teşekkürler
Fakat hoş değil uyumak
Kuru bir sedir üzerinde
Ve sarhoş sesle
Dizeler okumak
Nezaret-i kaderi hakkında
Bedbaht bir kanaryanın.
Kafes kuşunuz değilim ben sizin! 
Ben şair! 
Bir tutmayın beni Demyan* Memyan'la.
Kabul, bazen körkütük sarhoş oluyorum,
Fakat bunun için gözlerimde
Harikulâde açılıp saçılıyor dünya.
(...)
Sisli bir nehrin içinde
Koşuyor günler seller gibi
Belirip kayboluyor
Kâğıttaki harfler gibi.
Moskova'dan geldim Bakü'ye
Zanaatin şiirinden bahsediyor Çagin bize:
"Bak, diyor,
Daha iyi değil mi kiliseden
Şu kuleleri kara petrol şadırvanlarının
Mistik bulutlar tak etti canımıza şair.
Anlat artık güçlü olanı
Şöyle dimdik ayakta duranı."
Petrol, bir acem halısı gibi
Yatıyor suyun üzerinde.
Ve akşam karaltısı
Serpiyor çuvalından göğün yıldızlarını
Ama ben de hazırım
Tertemiz bir yürekle ant içmeye
Fenerlerin
Muazzam yıldızlar olduğuna, Bakü'de.
Endüstrinin kudreti hakkında düşüncelerle doluyum.
İnsan gücünün sesini dinliyorum.
Bize yetiyor - yıldızlardan öte -
Işıması göğün
Dünya üzerinde yaktığımız bu yapay ateşle
İşte boynumun üstünde
Ayık bir başla
Diyorum ki:
"Hey Sergey,
Gelip çattı zamanımız
Sessizce oturup açalım Marks'ı
Çözmek için
Satırlardaki sıkıcı aklı."
<end>

<start>
Esridi dönmekten altın yapraklar
Pembemsi suyunda havuzun,
Ve hafif bir kelebek sürüsü gibi
Uçtular yönünde bir yıldızın.
Bugün sevdalıyım bu akşama,
Sararan ova yüreğe yakın.
Ergen rüzgâr omuzlarına dek
Sıyırdı eteğini kayın ağacının.
İçimde ve ovada bir ürperti,
Örtülecek her yer lacivert karanlıkla,
Geçince koyunlar ve son çıngırak
Çalıp sustuğunda, sessizleşen bahçenin kapısı ardında.
Hiçbir zaman böylesine bir özenle
Dinlememiştim akıllı evreni.
Ne güzel olurdu, suların pembeliğine
Devrilmek,şu söğütün dalları gibi.
Ne güzel olurdu, şu ot yığınına
Gülümseyerek, şu ay gibi saman çiğnemek...
Nerdesin, nerdesin ey sessiz sevincim:
Her şeyi sevmek ve hiçbir şey istememek.
<end>

<start>
Dostum benim, dostum benim,
Hastayım, ama çok hastayım.
Bilmiyorum nerden kaptım bu ağrıyı.
Rüzgâr mı bu ıslık çalan
Göğünde çıplak, ıssız tarlanın,
Yoksa çiseler gibi eylülde bir ormana
Serpilen beynime alkol mü?
Başım çırpıyor kulaklarımı
Kanatçıkları gibi bir kuşun.
Boynumun üzerinde ayaklarını
Gücü yok göstermeye uzaklardan.
Kara adam
Kara, kara
Kara adam
Yerleşiyor yatağımın kenarına
Kara adam
Uyku vermiyor gece boyunca.
Kara adam
Murdar bir kitapta gezdiriyor parmağını
Ve yüzüme mırıldanıyor burnundan
Ölünün başucunda bir rahip gibi
Bildiriyor bana yaşamını
Bir düzenbazın, sefihin,
Acıyı ve dehşeti yığıyor ruhuma
Kara adam,
Kara, kara!
"Kulak ver, dinle - diyor,
Solumayla mırıldanıyor yüzüme -
Olağanüstü düşünceler ve
Planlarla dolu kitap.
En ağulu türden
Yağmacıların ve şarlatanların
Ülkesinde yaşadı
Bu adam.
Bu ülke aralık ayında
Kar şeytanca arı düşer
Ve neşeli çıkrıkları
İşletir fırtınası.
Bu adam bir macerasever,
Ama pek yüksek
Ve seçkin markası.
İnce o, sevecen,
Ve üstelik şair,
Çok az da olsa
Çevik, atılgan gücü,
Kırkını geçkin bir kadını
Alımsız bir kız sayar
Ve sevgilisi.
Mutluluk - der -
Usun ve ellerin uzluğudur.
Çirkin ruhlar bütün
Biçilmiştir bahtıkaralara.
Zararı yok
Varsın sayısız acı
Doğursun kırık
Ve yalan davranışları.
Fırtınalarda, tipilerde,
Buzlu ayazında günlük yaşamın,
En ağır kayıplarda
Ve sana hüzün çöktüğü zaman
Görünmek arı ve gülümser,
En yüksek sanattır dünyada."
Kara adam
Yüzümde bakışlarını donduruyor.
Ve uçuk bir mavilikte
Kısıyor gözlerini
Hatırlamak istiyor sanki
Bir hırsız ve düzenbaz olduğumu,
Acımasız ve yüzsüz
Soyup soğana çevirmişim birilerini.
Dostum benim, dostum benim,
Hastayım, ama çok hastayım.
Bilmiyorum nerden kaptım bu ağrıyı,
Rüzgâr mı bu ıslık çalan
Göğsümde çıplak, ıssız tarlanın,
Yoksa çiseler gibi eylülde bir ormana
Serpilen beynime alkol mü.
Gece ayaz
Rahat durgunluğunda kavşak.
Önünde yalnızım pencereciğin,
Ne bir konuk, ne bir dost bekliyorum.
İşliyor ovanın yüzeyine
Serpiştiren yumuşacık kireç,
Ve ağaçlar, gelmişler dört taraftan
Bekleşen atlılar gibi bahçemize.
Bir yerlerde ağlıyor
Uğursuz gece kuşu
Avluda ağaç atlılar
Ekiyorlar toynak seslerini.
Ve işte bu kara adam
Yerleşiyor benim koltuğuma,
Hafiften kaldırıyor silindir şapkasını
Ve özensizce ayırıyor redingotunu.
"Kulak ver, dinle! -
Homurdanıyor, dikiyor bakışlarını,
Eğiliyor gövdesiyle
Hırıldıyor daha yakından.
Ben görmedim hiçbir zaman
Hergeleler arasında
Böyle aşırı ve sersemce
Acı çeken birini uykusuzluktan.
Diyelim, ah ben yanıldım! 
Bugün ayışığı var ne olsa.
Daha ne gerekiyor bu dünyaya
Sarhoş bir titreme sarmış iliklerini? 
Gizlice apansız anaç ve semiz
Kalçalarıyla salınıp gelse o kadın,
Okur muydun sen
Süzgün ve mahmur liriklerini?
Ah, şair milletini seviyorum,
Seviyorum bu tuhaf topluluğu.
Onlarda gönlüme yakın
Bir öyküyü buluyorum daima,
Uzun saçlı, umacı yüzüyle
Sivilceli bir kursiyer kızın
Evrenden söz etmesi gibi dökerek
Kan döker gibi cinsel bir bitkinliği.
Bilmiyorum, hatırlamıyorum,
Kasabalardan birinde,
Belki Kaluga'da,
Ve belki, Ryazan'da belki,
Yaşıyordu yoksul
Bir köy evinde
Sarı saçlı
Mavi gözlü bir çocuk...
İşte büyüdü o çocuk,
Ve üstelik şair,
Çok az da olsa
Çevik, atılgan gücü,
Kırkını geçkin bir kadını
Alımsız bir kız sayar
Ve sevgilisi."
Kara adam! 
Sen iğrenç bir konuksun.
Uzun süredir yaygın
Bu ünün senin.
Çıktım çileden, cinlerim başımda,
Yüzünün ortasında uçtu bastonum
Burnunun tam köküne...
...Ay öldü,
Mavileniyor pencerede tan.
Ah, sen, gece! 
Ne diye, gece, her şeyi yıktın! 
Ayaktayım, başımda silindir şapkam.
Yanımda yok kimse.
Yalnızım.
Ve kırık ayna.
<end>

<start>
Islak süpürgesiyle yağmur süpürür
Döküntüsünü kırlarda söğütlerin.
Tükür yaprakları rüzgâr, öbek öbek tükür! 
Ben de senin gibi bir serseriyim.
Tembel yürüyüşlü mandalar gibi
Sık ve mavi ormanlarda ağaçların da
Gömüp dizlerine dek gövdelerini
Böğürmeğe koyulmasını isterim.
...
Rusya, ormanlar ülkesi Rusya'm benim! 
Ben seni çığırmış olan tek ozan,
Nanelerle rezedelerle besledim
O hayvanî hüznü şiirlerimden taşan.
...
Çoktan solup gitti başımdaki çalılık çoktan,
Şarkıların zindanında işte çürümekteyim.
Gönül sürgününde değirmen taşını mısraların
Döndür babam döndürmeğe mahkûm edildim.
Ama sen gene korkma tükür deli rüzgâr
Yapraklarla ört üstünü çimenlerin.
Bak bana hâlâ "şair" diyorlar
Oysa ben de senin gibi bir serseriyim.
<end>

<start>
Aldatmam kendimi,
Sıkıntılı yüreğimde kaygı pusulandı.
Neden adım şarlatana çıktı? 
Neden serseri diye anılıyorum?
Haydut değilim, ormanda soygunculuk etmedim.
Hapishanede yatan bahtsızları kurşuna dizmedim.
Ben sadece karşıma çıkanlara
Gülümseyen sokak çapkınıyım.
Moskovalı hovarda, kabadayının biriyim,
Bütün Tverskoy mahallesinde
Kuş gibi yürüyüşümü
Bilmeyen sokak iti yok.
Uyuz beygirlerin tümü,
Beni görünce kafa sallar.
Hayvanların en iyi dostuyum,
Şiirlerim tet tek hayvan, ruhların şifası...
Silindir şapkayı başıma takarsam - kadınlar için değildir,
Anlamsız tutkulara kalbim kapalı,
İçindeki hüznü yatıştırınca
Kısrağıma arpanın altınını sunmak isterim.
İnsanlarla dostluk kurmadım,
Başka bir âleme adadım kendimi.
En iyi kravatımı rasgele
Sokak hoşhoşunun boynuna dolamaya hazırım.
Artık dert edinmeyeceğim kendime,
Güçlü kalbimde karanlıklar dağıldı.
Bunun için şarlatan diye anıldım,
Bu yüzden adım serseriye çıktı.
<end>

<start>
Ağaca vurdu balıklar, silindi
pulları, su çizildi kökten uca.
Yapraklar mı çıldırdı, bulutları
kim kesti geçmişin....................
<end>

<start>
Sen, ya san, ya da sar
beni, kalbim sağda, Şehir
solda,....................
<end>

<start>
Aşk, merakla başlar.
Sonra koku ve ısrar gelir arkasından.
Kurtulamazsın, sıyrılamazsın
derinliklerden, boğulursun sularda, ay
vururk....................
<end>

<start>
Ahşap şehrin kağıda vuran
camları. Kırıldı. Görüntü
havuzdan döküldü. Çılgın dil.
Neyi unuttum? Bir örgü. An
nem örüyor, ....................
<end>

<start>
Bir rüyaydı, Ayers Kayası’ndaydım san ki. Beni bir
aksakal karşıladı. Yaz, dedi. Yazdım, yazıyorum. 
Buraya eller geliyor, dedi. Üzgündü. Bana bir şeyler 
anlattı.
Kaybetmek, kaybolmak değildir, dedi, üzülme. 
Yine de bir gün hepimiz kaybolacağız. 
Mechûle mi, malûma mı, onu sen bileceksin, 
dedi.
Dünya doğurur, bil, dedi. Bildim. 
Doğurduğunu çocukken gördüm. Yalnızdım. 
Sonra yaşlı bir kadın bana su içirdi.
Hazer denizini gör, dedi. Gittim gördüm. 
Or’da bir mağ’ra var, dedi. Gittim, gördüm. 
Or’da, atalarımı gördüm. Kafkasya’da yaşayan 
atalarımı.
Aklıma Anam düştü. Anam, Dünya.
Sonra dağları, taşları yazmaya başladım. 
Aksakal, anlatıyordu. Bir arkadaşın ölecek, 
yüreği yarık, dedi.
Öldü.
İki insan var, dedi, birisiyle raslaşacaksın. Bir 
aşkın sonunda. O, sana bir taş verecek, dedi. 
Ötekine, sen taş vereceksin, dedi.
O t....................
<end>

<start>
Kurumuş güller duruyor masada.
Kimin aldığını hatırlıyorum da
ne için aldığını bilemiyorum.
Bir zamanlar – bir zamanlar dediysem
çok eski de değil: Birkaç ay önce
gül alırdık. Biz. Hepimiz.
Her şey için, yerli yersiz
gül alırdık bir zamanlar.
Biz. Hepimiz.
<end>

<start>
Ortalıkta bir metafor mu dolaşıyor acaba? 
Hayalet Paşa kaybolmuş
Sözlerin hiyerarşisinde
uygun adım hislerle
Eskiden her şey kolaydı,
Oysa şimdi yağmur yağınca
berraklaşıyor slogan....................
<end>

<start>
çıplaktık ikimiz de…
Benini gördüm. Sendeki beni.
Sende beni gördün.....................
<end>

<start>
Bir meyhane buldum,
mezarın karşısında.
Beni ararsan,
ya or’d....................
<end>

<start>
Ahşap bir kutu.
Açtım.
Öylece duruyordun ve… bakıyordun bana.
Göğermiştin.
Göz....................
<end>

<start>
Gercekte nasıl düşündüğümü öğreniyorum.
Adonay elehenu adonay ehad
Lâ ilâhe illallah
Süleyman ner’desin?
<end>

<start>
Yağdım Allah! 
Yağdım Allah!
Kandım Allah! 
Kandım Allah!
Çektim Allah! 
Çektim Allah!
Yand....................
<end>

<start>
şimdi sen öldün 
şimdi tüm seherleri yeryüzünün 
ölüyor bende
duvar dibinde bir avuç adam 
atlardan konuşuyoruz uzun uzun 
taşın yoğunluğundan 
ve suyun nasıl yürüdüğünden betonda
evi boşaltacaklar evi
kimse eriklerden söz etmiyor 
sanki erikler hiç yokmuş gibi
bir kadın elleriyle saçını tarıyor 
yanı başında kutsal kitaplar yalvaçlar 
kadının öpüştüğü yanık orman
durup durup başlıyoruz birbirimize 
çizik bir plağa bozuk bir saate 
aslında her şey güne gecikmek için 
arada erikler oluyor 
erikler ölüyor
biz duvar dibinde bekleyen adamlar 
toprağın ağzına bakıyoruz dalgın 
topraktan çıt çıkmıyor,
çıt 
çıkmıyor.
<end>

<start>
herkes bozuk saat gibi kendini
taşıyor kesik bileğinde
tül ve siyah, ruh ve suret ve tuz...
bundandır yazının büyük günahı
sözün kendini vurrnası bundan
çünkü hayatta her söz daha az söz
her vazgeçiş daha az sancılı bundan
ilk böyle yazıldı: "dağıl kavmim ey"
elimden tut beni yalnızlıklara götür,
ölmek ne can sıkıcı ömrüm ey
ilk ölüm, eski ölüm; töresiz ölÜm
ayet gibi, karanlıkta, sessizce,
ölüm yüzüme indi ve gördüm
iyilik olsun diye sustum ve öldüm.
<end>

<start>
yıllar var ki yün ören 
kadınlar kadar geçmişim kendimden 
parkeleri küflenmiş bir evin 
uçuruma açılan koridorlarında 
nefesimi tuta tuta ölüyorum 
vaktin ağrılarını içime çekerek
bağışlanmak için çok geç, 
bağışlamak içinse erken 
iki bayram arasında hayatla yüzleşilmez 
kendime sakladığım her masum söz 
beni yaralar ilk, yani hiç kimse 
daha gerçek değil gölgesinden
bundan böyle hiçliğin hükmü sürecek 
neyi anlamaya çalışsam anlamsız 
yağmur kirpiktir, deniz kara, çocuk kum saati 
bir yerlerde taze bir sabah var 
günaydın iyi kuşlar, 
gidip o sabahı beklemem gerek.
<end>

<start>
harf harf duruyorsun alnımda öylece dur
şiirden ipekten bir yazın ortasında
bir çizgiyi anlatıyorsun hecelerle çiz
biz bütün kesişmelerin çıkmaz sokağıyız
dışarda kuşlar başka, aşk başka.
kıştan kalma bir şemsiye var şapkamızda
ıslaklık var bakışlarımızda yaramazlık var
kıyı uzar gider, gözlerimiz uzak, yelkenlerimiz
var bütün sevişmelere, başka? 
dışarda yağmur, dışarda ağaç, dışarda...
<end>

<start>
deniz gitti dibe yorumlanamazcasına yuvarlanıp dibe gitti 
yargısının mutluluğunun efendiliğini de olgunca tadıp 
sesi şarkısını söylüyor kırların temiz ve sadeliğindeki 
dibe gitti deniz en derin olan kuyusuna dibin
dibe gitti deniz en derinine koyu balçığının 
erotik çağının tutkun sıfatına da uygundu uzayan gölgeleri 
öğle vakti sana bir anısını anlatıyorum sözlerin 
çılgın gibi sana bakıyorlardı 
harfleri doğru dürüst çözülememiş bir alfabe gibi dilimize
duvarının ta dibinden dikkat et öfke uzuyor 
gökyüzünün duyarlı şaraplarını taşırıyor julian bream 
tiyatrona kızılay sodası da yapışmış 
ve her çağımda bir şiirim soluk alıp verir kendi zenginliğiyle 
yağmurlarının altında yüreğinle delice susayarak
ay ışığının paltosunun üşümesi büyüyor melikenin ağzında 
kolunuza girebilir miyim deyip girerek 
sıcaklığımdan imzasını sulayarak gür saçlarının 
banıp geliyorken ilk çağ yelkenlerime kalçaları 
melikenin değdikçe göğüs uçları melteminin takvimlerine 
parmaklarımın aynalarındaki eciş bücüş şeytan maskelerini veto ediyorum 
lâv resimli çırılçıplaklığımın adaleli fotoğraflarını seçiyorken 
yeşilırmağın elma kokulu düşlerimdeki genelevlerinin 
tükenmez şallarına bürünürken sokaklarım
umarsızlığımın yitmiş sembollerindeki sevda cumhuriyetimin 
yüreğini süresiz ve ödünsüz pompalayan kıyasıya 
en saf zümrütünden oluşan asidinde bittim senin kı-nın-mı 
sancısı derin bakışlı süt rengi olunca da alevimde anı taşıverdi 
deli kirpiklerinden ve göz uçlarından akıp sürüklenen yüreğinin 
kesitleri için peşinatsız çıkarlı beni seviyordun
<end>

<start>
peruda aşk
bir kuğu boynu gibi büyür
yasaktır
erkek ve kadının çirkinliği
bir deneydir aşk
bütün sıkıntımın üzerine yemin ederim ki
şarap
aşkın soluğudur
aşk bir askerdir sabahları
yalnız ve hüzünlü
pazarlarda pazartesilerde
kardelen çiçekleri gibi
türkiyede
sıcak akdenizde
gemicilerin gözlerinde zebercet taşı
kırların ve böceklerin ötesinden
üç harf 
çatısını çiziyor
kırmızı kiremitli bir evin
kuşlar kuşlar kuşlar
sıcak ülkelerden kutba
kutuptan ege denizine
adalar çiziyor
beyaz yeşil günlerinde
gözbebeklerinden
kan ve kalemle onarılmış
korkuyu yok eden bir çağda
fenikeliler araplar türkler
umutlu bir portakalı büyüttüler
sapsarı güneş gibi
babilin asma bahçelerinde
üç harf yüzünden
yasaktır
erkek ve kadın çirkinliği
<end>

<start>
Ben yaşarsam utlar gibi yaşarım
Eski zamanlarda gül bahçelerinde
Bir orman aydınlığını getirir meyvaların
Aşkın eğilmiş mor ağzından
Ben gözlerini severim ceylanların
Kalbimi duyarım balıklar soyulunca mavilerde
Hanımelleri mantarlar kuzukulakları
Unutulmuş aşkları kırların
Ben ellerimi severim sabahleyin uyanınca
Büyülü masallar limanında
En erken kalkan gemi benim
Rüzgarımda deniz kızları
<end>

<start>
KISACA
Bütün kabahat bende
Size yalan söyledim
Ayçiçeğini sevdiğim doğru değil
Karanfil deseniz tahammül edemem
Bir yüreğimiz var insanca konuşur
Bari çekip gidebilsem
<end>

<start>
Sımsıcak göğüsleri
Çorapları sıcacık
Utanır
Kızlığı yitik
Bir ışık düşer bedavadan
İçim aydınlanır
Sabahlığının dünyasını görürüm
Soyunurken
Topukları
Öylesine yuvarlak
Titrer
Bir takım sesler çevremde
Öpüşmeler
Işıltılı bir ayna da donanır
Çık desem sokağa çıkar
Çırılçıplak
Memnunluğu kadınlığından gelir
Ve erkeklerin okşamalarından
Uyanır.
Yeni bir gün çevresinde
Yeni bir ışık düşer saçlarına
Öpsem hatırı kalmaz
Bunca otun bunca kuşun bunca ağacın
Hatırı kalmaz o dünyada ki ışıltının
Ellerim şimdi yepyeni
Gözlerim yepyeni
Kuşlar otlar ağaçlar yepyeni
İçim fıkır fıkır
Yaşamım toz pembe dudaklarda
Ele geçmez şarkılarda
Dokunuyorum
Aşkla karışık
Şimdi yeniden dünyaya
<end>

<start>
eğik vücuduma abanarak
haçımı kendim taşıyorum
dağ taş demir dolu
sis basıyor
kazaklar balalayka çalıyor
katırtırnağı çiçekleri
sapsarı açılmışlar
az tepelerde
yumuşaklığı yaşamın
güllerle kolladım
bir içine
pembe atıyordu mehtap
labirentlerin aralarından
seslerin sessiz yırtık
ölümlü köşebentlerindeki
anlamlı gölge
nerden geliyor ellerime
sıcak canlı
divan şiiri
sünnet düğünleri
çubukluda
ortada
hokkabazlar gözüktü
açık perdeleri
ziller köçekçe
tefler koyu gürültüler
ud kanun sesleri
koyu sağır ses düzeni
pırpırlı zamandan
cımbızlarla çekilirken
martılar hep üstünde dönen
büyükdere şirket-i hayriye
vapurlar üstlerini kar bastı
saat rakkaslarının defterinden
sürülüp gidiyorken bisikletler
boğaziçi yağmur kokuyor
yine incecik yüzü
umut pardösüsünü çıkardı
ne güzel gece
orfoz var
dalgın durgun kürekleri
nadastan kurtarılmış tarlası
ponponlu alacağım denize
iri terlikleri olacak
üzerleri kadın kokulu
parlak kara noktaları olan
<end>

<start>
dur o eski silahlar pas tuttu
zaman aktı osmanlı sultanları rengini yitirdi
belirsizlik bile ulaşmıyor suya bu yüzden mi
hep o telefon sesi yanlış diyen size
hangi radyo saat kaç şarkı söylüyor bir kadın
sahi siz bir uzay kahramanı mısınız ki masalda
hangi masal bu içtiğiniz kavun suyu mu ki
Uşakta bir çakı aldınız halk işi
önce parmağınızı kestiniz aşk aktı
sahi sorumsuzdunuz siz unuttuk
hep rakı üstüne bira içtiniz akşamları
varsın sazlardan kızlar da gelsin yanınıza
o kitap bakışı
siz şiir yazın gözünüze kan otursun
<end>

<start>
şimdi yazların o eski doruğundan
bir gül açacaktır ıslak denizlerden bu yana
benim ellerimi berberler kesiyor
saçlarımdan önce
ben hep kavgaya hazırlanan o eski çocuğum
şiirimi eskitmeden
çağlardan gelen bir korkuyu duyarak
eşkıya ateşlerini seviyorum
bir yalnızlık uykusuz gecelerde
eski şaraplardan bana gelen
dağlardan ovalara inen bir ırmak gibi
hangi güneş bu kendini öldüren
ne kadar çok yeniledim kendimi
kaç kez yorgundum kentler kadar
bir sevgi diyorum bir sevgi
gözlerin bittiği yerde başlar
durup saçlarımı yeniliyorum
gözlerim üşüyor apaçık olmaktan
<end>

<start>
Öpüp başıma koyuyorum özgürlüğü
Ekmek gibi
Yere atılmış bulunca.
<end>

<start>
AZ
kor kayalarda az aşka dönük yunus balıkları
az bir jet uçağı az üçgen
uzakta kentin ışıkları bir baca koca bir vapur
ölüm yok mu az ilerde iki haydut
azı sevmek mum ışığında az bulut gökyüzü
bir deniz köpükleriyle ormanda bülbüller
soyunuk eller öpüşür yataklarda yan yana
az öğle güneşi yaban arısı sis dörtgeni
<end>

<start>
İy tugan til, iy matur til                      

Etken, enkemniñ tili

Dönyada küp nerse bildim

Sin tugan til arkılı

İy tugan til her vakıtta

Yardemiñ birlen siniñ

Kiçkineden añlaşılgan

Şatlıgım, kaygım minim

İy tugan til sinde bulgan

İñ ilik kılgan duğam

Yarkıkagıl dip üzimni

Etkem, etkemni Hodam..

[TÜRKİYE TÜRKÇESİYLE]

Ana Dili

Ey ana dili, ey güzel dil

Atam, anamın dili

Dünyada çok şey öğrendim

Sen ana dil vasıtasıyla

Ey ana dil her zaman

Yardımın ile senin

Küçüklükten anlaşılmış

Sevincim, üzüntüm benim

Ey ana dil sende olmuş

En ilk okuduğum duam

Koru diyerek kendimi

Atam, anamı Hüdam.
<end>

<start>
Türkü söylerim, durduğum yer dar bile olsa,
Korkmam, sevgili milletim Tatar da olsa; 
Göğüs gerip karşı dururum, bana millet,
Şimdi ok atıp, ateş edecek de olsa.
Sağa sola sapmam, ileri atılırım,
Yolda engel görsem, durmam aşarım; 
Elinde kalem, yazıp duran genç şâire,
Bilinir ki, korkmak, ürkmek haram.
Endişelenmeyiz düşmanın gücünden biz,
Bugün artık Ali ile Rüstem'le denkiz; 
Şâir ömrü boyunca kaygılanır, acı çeker,
Dalgalanmadan durulmaz engin deniz.
İyilik karşısında eririm ben, bal mumuyum,
Överim iyi şeyleri, tatlı dilliyim; 
Kötülüğü kınarım, övemem! 
O hususta pek katıyım, affedemem! 
Kötülükler çileden çıkarır beni,
Sanki sopa ile döverler beni,
"'Neden böyle? , "Olmaz diye söyletirler,
"Ahmaklar, aptallar derim, öfkelenirim.
Eğer atsa haksız yere, tek tek oku, atıcı,
Ben derim, dost, bu atışın yersiz,
"Hatalı atış yaptın, arkadaş geri al okunu,
Dostluk gösteririm sana, vurduğuna bakmadan.
Kederlenince gönlüm, şiirim gamlı olur,
Pişti diye düşünürüm, ama çiğ olur; 
Uçurmak isterim göğsümden bülbül,
Birdenbire miyavlayan kedi olur.
Överler allı güllü, renkli şeyleri,
Lezzetler oluverir zehir; acı; 
Böylesine acı acı, zehir yazsam da ben,
Anlaşılmalıdır iyi niyetimin tamamı.
Puşkin ile Lermontov 'u örnek alırım,
Yavaş yavaş yukarıya yükselirim; 
Dağın zirvesine çıkıp bağırmak istersem,
Koca dağdan, düşerim diye korkarım.
Maksada ulaştıkça, gide gide yol kısalır,
Bir yerlerde yatan hislerim uyanır; 
Eğri değilim, doğrulmaya mezar beklemiyorum,
Tanrı 'min feyzi gönlümde iz bırakır.
<end>

<start>
Kıra ak kardan
Yorgan örtülmüş,
Toprak bahara kadar,
Uykuya dalmış.
O durmadan uyur,
Kış geçinceye,
Güneyden kuşlar
Dönünceye kadar.
Bahar ayları,
Nisanı, mayısları,
Pek güzel çizilmiş
Atmış tanları.
Ormanın çağıltısı
Kuşların ötüşü,
Göğün gürlemesi
Yağmurun yağması.
Yıkanır hergün
Güneş nurunda,
Ondan sonra yine
Çiğ düşer geceye.
Yeryüzünün bu hâli
Anlattığımız herşey,
Geride kaldı,
Ancak rüyada görülebilir.
Yeryüzü uyuyor, sakin,
Görüyor tatlı düş,
Uyanacaktır,
Bekle, geçsin kış.
<end>

<start>
Bakışlarımda değişti artık eşyaların rengi
Anlıyorum ki, gençliğim geçmiş, geçmiş ömrümün yarısı
Gözlerimi çevirsem, hayatımın göklerine
Oradadır, genç hilalin yerine dolunayın ışığı
Hangi dert ile kalem oynatsam kağıt üzerinde
Uçmaz evvelki deli, saf, genç sevgi kıvılcımı
Ey mukaddes, kederli sazım, neden pek az çaldın? 
Sen kırılıyorsun, ben sönüyorum, ayrılıyoruz sonunda!
Uçtu dünya kafesinden sıkılıp gönül kuşu
Mesut yaratsa da, yabancı yaratmış cihana Tanrı
Ne kadar hüzünlensem, konup milli ağaçlar üstüne
Hepsi kurumuş, bir tane bile yok canlısı, yapraklısı
Olmadan altın yarım, soğuk yarım sen de benim
Bir tebessümle hayat yolunu aydınlatıcım
Göz yaşın bile kurumadan ağlarken vefat eden anne
Cihan ailesine neden getirdin yabancı insanı
Öptüğünden beri anneciğim, en son defa sen beni
Her kapıdan kovdu oğlunu, muhabbet bekçisi
Bütün gönüllerden ılık, yumuşak, kabrinin taşı
Orada aksın göz yaşımın en acısı ve en tatlısı.
<end>

<start>
Görüyor musunuz dostlarım, güz geldi dışarıda? 
Çok sürmez, gelir ak donlu kış da.
Gitmeye başladı buradan şimdi kuşlar,
Onlar bizden uzak yerlerde kışlar.
Zaferan misali sarardı orman,
Ekinciler de ekinlerini biçtiler.
Tam takır kaldı, Tatar başı gibi kır; 
Azık arar, uçar turgay da pır pır.
Çıkıp baş kaldırır, sahrada çim,
Yeşil kadife gibi parlar pırıl pırıl.
Güneş parlaklığını azalttı iyice; 
Ne yazık, bastı karanlık, gitti aydınlık.
Kulağı uğuldatır şimdi soğuk yel,
Dolar içe, üfler, körük gibi yel.
Ne derseniz deyin, gönülsüzdür güz, gönülsüz; 
Çiçeksiz güz, çimensiz hem de gülsüz.
Mezarltğa benzedi kırlar,
Çimensiz kaldı düzler ovalar.
Ölseydim ben altı aydır,
Eriyip bir uyuklasaydım tereyağı gibi
Öylece uyuyup, bahar gelince uyansam,
Kalkıp, yeşilliklerde otursam,
Mesut olurdum o zaman, pek mesut,
Olurdum padişah, bahtlı ve tahttı.
<end>

<start>
istiyorum olmayı büyük insan,
Diliyor gönlüm yüksekleri.
Gönülden severim bahtını Tatar'ın,
Görmek için canlılık vaktini
Tatar'ın. Tatar'ın bahtı için can
atarım: Tatarım ben, kendim de saf
Tatarım. Pek çoktur benim millete
vaadim, Düşmez mi vavı, vallahü
âlem?
<end>

<start>
Kış, boran, soğuk hava, yaprak gibi kar yağar; 
Rüzgâr kovar kart, kar, "düşeceğim diye direnir.
Eser rüzgâr, uğuldar, kar hep şiddetini artırır; 
O sırada, caminin yanında kör bir yaşlı durmakta.
Gece gündüz hep orada, her Allah 'in günü,
Torbası elinde, dilenir yaz ve güz, bahar, kış günü.
Acınacak hâl, acınacak hâl, pek zordur, pek zor; 
Versenize bir tiyin yalnızca, tenge değil, tiyin.
Anlatayım şimdi size: bu kişi pek zengin idi; 
içtiği, baldan şekerden, yediği sadece yağ idi.
Bir zamanlar tutmuştu şöhreti, şanı,
Bu kör ihtiyarın, Kazan, Hanıkirmen, Astırahan.
O mandıraları nasıl anlatsam, o sayısız malları,
Hangisini istersen hazır: gülleri mi, alları mı? 
O üç atlı, o çok güzel faytonları,
Nerede o tilki kürkleri, nerede ah o elbiseleri? 
Güzeldi, pek güzeldi, daha fazla ne diyeyim? 
Anadan doğma, görüyor musunuz, versenize bir giyecek.
Bütün efendiler idiler bu ihtiyarın meftunları,
Kalmadı bu ihtiyar için yapmadıkları efsunları! 
Başları önlerinde, sağa-sola çevirerek,
Yürürlerdi yaşlı adamın yanında yorga tay gibi
yorgalayarak*
Nerede o zenginlik günlerindeki sevgili dostları,
Nereye kaçtı hepsi: Gaynükleri, Ehmüşleri? 
Acınacak hâl! Acınacak hâl! Pek zor, pek zor; 
Versenize bir tiyin yalnızca, tenge değil, tiyin.
Beş vakit namaz ehline el açıp kalır; 
Görmezki hazret bu ihtiyarı, yalnızca göz ucuyla bakar.
Ya öyle mi? - Akçe varken dost da var, yâr de var; 
Akçe kokusu çıkmazsa, var olan da yanından kaçar.
<end>

<start>
Koşturup çift at, dosdoğru Kazan'a gidiyorum bakarak,
Sürüyor atları arabacı, mahmuzlayıp tartaklayarak. Geceydi,
sevinçle nurlar saçarak ay parlıyor, Esen hafif rüzgârda
ağaçlar, yapraklar sallanıyor. Her taraf sessiz. Fikrim bana
neler mırıldanıyor, okuyor, Nedense gözlerim ağırlaşıyor,
tamamen uyku bastırıyor. Bir zaman sonra açınca gözümü,
yabancı kırlar
görüyorum.
Ah bu nasıl ayrılık? Ömrümde sanki ilk defa görüyorum.
Sağ ol, şen kal, affet, ey benim doğduğum yer,
Benim türlü türlü hayaller kurduğum yer.
Hoş ömür sürdüğüm şehir! Şimdi uzaklarda kaldınız; 
Ah, tanıdık evler, büsbütün gözden kayboldunuz.
İçim sıkılır, yanar yürek, kederli, düşüncedeyim; 
Bir tanecik arkadaş bile yok, yalnız ikimiz: Fikrim ve ben.
Ah günahımın korkunçluğu, arabacı da pek sessiz,
Söylemez bir güzelin yüzüğü ve kalpağı türküsünü! 
Sanki kimsem yok gibi, birşeyyok, birşeyki; 
Var olan var, yalnız akrabam yok, yetimim, yetim.
Burada herşey yabancı bana: Mingali, Bikmolla da kim? 
Bikmuhammed, Biktimir, hiçbirini tanımıyorum, bunlar
kim? 
Sizden ayrılıp kardeşler, yurtsuz, güçlükle yaşamak; 
' Güneşsiz, aysız yaşamak gibidir, bence.
Bu düşüncelerle kaskatı kesildi başım,
Pınar gibi, istemeden akıp gitti göz yaşlarım.
<end>

<start>
Kara yüzlüler, bizi olmayacak işlere zorladılar:
Burada yok size hürriyet, sultanın ülkesine gidin, dediler.
Gitmeyiz, orada işimiz buradakinden daha zordur,
Burada casus on taneyse, orada onbeştir.
Buradaki gibidir oradaki zorba askerler; 
Kamçılar aynı kamçı, tek fark, feslidir onlar! 
Orada da millî serveti yağmalayanlar var elbette; 
Aç köylüden son lokmayı çekip alanlar var, elbette! 
Deli miyiz, kendimizi neden ateşe atalım? 
Cennetten çıkıp, neden cehenneme girelim? 
Biz göçeriz, ancak göçerse bizim şehirlerimiz,
Geri dönerse burada geçirdiğimiz asırlarımız.
Burada doğduk, burada yetiştik, burada öleceğiz; 
Bağlamış buraya bizi yüce Tanrı 'mız.
En büyük maksadımız: "Hür memleket, hür Rusya! 
Yurdumuzdan ayrılmayız, ey kara yüzlüler! 
Apaçak cevaptır bu, sözlü değil, hem de matbu:
Kendiniz gidiniz efendiler, sizin için iyi olacaksa bu!
<end>

<start>
Ayrılıp gitsem de senden, ömrümün tanında ben,
Ey Kazan ötesi! Sana döndüm daha çok severek ben.
O tanıdık kırlar, alanlar çekti evvela hissimi,
Cezbedince, bırakmadı, geri getirdi sonunda cismimi.
Sıksa da, sende yetimlikler, fakirlikler beni,
Ayırsa da akranlarımdan horluk ve kötülükler beni,
Geçti artık o zamanlar, uçtu şu kuş gibi; 
Düşünüyorum, o günler, gördüğüm bir düş gibi.
Çarpsa da dalgaların, hiç almadı, boğmadı,
Sardı her tarafımı alev, yakmadı, kavurmadı.
Bu sebeple anladım ki, ey doğduğum yer, senin,.v,
Cana yakınmış dalgaların ve alevlerin! 
Ne kadar güzelmiş, deren, çeşmen, kırın,
Yolların, sokağın, evin, ot yığının, ambarın; 
Dört mevsimin, baharın, güzün, yaz ve kış günün; 
Bütün, bütün ak şalvarın, kendir, çarık, çorabın! 
Ve çobanın, köpeklerin, öküz, sığır, keçilerin; 
İyidir bütün kötülerin, vardır bence, yokların.
<end>

<start>
Halka derstir tiyatro, ibrettir,
Gönülde uyuyan derdi uyandırır.
Tiyatro, aydınlığa, nura iletir,
Geriye değil, doğruya ulaştırır.
Tiyatro, güldürüp eğlendirir,
Geçip giden ömrü düşündürür.
Orada, kendi hâlini görüp, gülersin,
Gülünç ise, değilse ağlarsın.
Görürsün hayatının nasıl olduğunu, mükemmel mi,
Değilse, neresi kusurludur? 
Tanzim edersin hayatını, tamamlarsın,
Böylece pek çok ilim tahsil edersin.
Artar iyiliğin, eğer iyiysen,
Yumuşak başlı eder, vahşiysen.
Eşit sayar herkesi tiyatro:
İster kul olsun, isterse imparator.
Mukaddestir, büyüktür, yüce zattır o.
Büsbütün hür o, ve pek geniş o, özgür o.
O ilim yuvası, edep yuvasıdır,
Yaradılışları islâl için vesiledir.
Lâkin şartı var: Kötüye kullanılmazsa,
Himmet ağacından koparılma.
Olgunlaşma müddeti dolup, pişerse,
Kızarırsa, güzelce yetişirse.
<end>

<start>
Çocukluğunu özler bütün şâirler,
Acı tatlı hâtıradır bu, her şâire; 
Bayram gelince, ben de hâtıralarım,
Oynamak isterim, çocuklarla beraber.
Arafegecesi, heyecanla uyuduğum çağlarım,
Sabahı iple çekişim, bir türlü atmayan tanım; 
Yeni pabuç, yeni gömlek, yeni pantolonu
Yastığımın altına koyarak uyuduğum çağlarım.
Sabaha karşı uykuya daldığım günlerim,
Rüyamda bile nurlu bayramı beklediğim günlerim; 
Anneciğimin seslenişi hâlâ kulağımda: "
Bayram geldi, kalk yavrucuğum! Kalk, yavrum! 
Tan attıktan sonra sokak boyunca koştuğum günlerim,
Masumane lezzetler ve huzur bulduğum günlerim,
Kurban eti, lezîz bayram pilavı üstünde,
Namaz kılıp, güle oynaya döndüğüm günlerim.
Düşününce o güzel günleri, akar gözden yaş,
Huzurluydu o zamanlar, ne hoştu o yaş! 
Bayram günü, gökten yere nurlar yağar,
Sanırsın ki o gün iki güneş birden doğar.
Tanrı 'm! Çocukluğuma döndürmendir dileğim,
Dileğimi, senden başka kimden dileyeyim; 
Bayramlarda yine çocuk olayım, Rahatlayıp, koşup
gülüp oynayayım
<end>

<start>
Yıllar geçip gitse, yaşlansam da,
Belim bükülüp, zayıf düşsem de,
Gönlüm benim genç kalır, hiç yaşlanmaz,
Ruhum kuvvet bulur, zayıf düşmez.
Göğsümde benim şiir ateşi varsa,
Koyarım dağı, dağın üstüne, yaşlansam
da, Gönlüm ferah, mevsim artık yaz,
Şâir gönlünde kış olmaz, kar da yağmaz.
Olamam, hayır, yaşlansam da gerçek yaşlı gibi,
Oturamam yalnız, hayâl kurarak; 
Kurulamam, Tanrı emretse bile, soba başına,
Şiirlerimden gelir bana gerekli sıcaklık.
Şiir söyleye söyleye ölürüm, vâdem yetince,
Soru sormam Azrail'i görünce; 
"Bizgideriz, siz kalırsınız! , derim şiirle,
Cesedim toprağa gömülürken de.
<end>

<start>
Doğ, ey fikrimin güneşi! Kalksın üzerinden bulut,
Bu ölü vicdanı canlandır, ateşinle ısıt! 
Şaşırırım, o doğru yola sevk etmezse; 
Her tarafımda isyan alevi, sönmez asla, o söndürmezse
Bir ölüm çukur undayım, yoktur kurtuluş, o
kurtarmazsa; 
Tutunacak dal yoktur ebediyen, o gelip ip uzatmazsa.
Ey benim aydınlığım! Yalnız sensin bana her yerde mum; 
Güneşin hükmü yoktur, sen beni aydınlatmazsan! 
Bir kere yüzünü gösterirsen, doğar bana güzel günler,
Çiçekler açar ümit bahçemde, açar al güller.
Karanlıktayım, geçsin, bu şafak atmayan gecem; 
Taş yutarım ekmek sanarak, saf sudur diye zehir içerim.
Dümdüz yerdir derim, basınca ayağımı, yer çöküverir; 
Çoğu zaman irkilirim, kuş sanarak tutarım kurbağa.
Kapkaranlık, sağı solu, aşağıyı yukarıyı göremem ben; 
Severim düşmanı, süngülerim gerçek dostu ben.
Kısacası, cansız ve vicdansız olurum, eğer
aydınlatmazsam; 
Ya ben nereye gideyim? Kaybettiğim izi göstermezsen! 
Hayır, güneşim, bilirim sen batmayacaksın ebediyen; 
Sen, vicdana benzersin, uyumazsan ebediyen.
Hayır, bayağı olamaz bu ruh, yaradılıştan yücedir; 
Hatıl üzerine kam kuşun konması kadar da tabiîdir
<end>

<start>
Toprak yeşermez, çiçek açılmaz, düşmezse yağmur damlası,
Nasıl yazsın şiiri şâir, olmazsa ilhâtncısı.
Bir güzelden hangi şâir, söyleyiniz, ruh almadı? 
Bayron mu, Lermontov mu, Puşkin mi, hangisi? 
İşe yaramaz bir et parçasından ibarettir yürek,
Parça parça doğramazsa, aşk ve muhabbet makası.
Dişlerinin cevherinden ilham aldım işte,
Ben bu şiirimde, söyleyiniz, inciden nesi eksik? 
Tatar şâirlerini geride bırakırım belki,
Yeter ki ileri götürsün beni aşkın kamçısı.
Hiç hükümranlığı kabul edemem, bütün dünyaya ben,
Olmak mümkünken aşk, muhabet hizmetçisi.
Ancak zevklidir de, gizli ıztırap, gizli yanış! 
Var mıdır, bilmem benden başka aşkın anlayıcısı? Bütün
yanan âşıkları kendimden üstün zannederdim, Nerede Ferhat
ile Mecnun! Benim, âşıkların en şöhretlisi!
<end>

<start>
Bir kere aşkın ıztırabını, mihnetini çeken insan,
Bir kere sevip yorulan, herşeyden bıkan insan,
Gönlü buz tutmuş; bir daha hiç sevemez,
Artık başkası için gam yemez ve ah, demez.
Biter evvelki uçarılıkları, vakur olur,
Hiç açılmaz sevgiye, yumulan gözleri.
Sözleri ağırdır, kurşun gibi! 
Artık ıslanmaz gözleri, gözyaşlarıyla
Artık, sâdece yalnızlığı, karanlığı sever,
Peygamber gibi, derviş gibi, uzleti sever.
Faydası yok, duygu ateşiyle yanan
Gönlü kül oldu, kömüre dönüşüp, hissizleşti.
Bu, ormanda bir ağacın, yıldırım düşmesiyle,
Canlılığını kaybetmesine, kurumasına benzer.
Artık o, sonsuza kadar dallanıp, budaklanamaz.
Bir kere yanıp söndü, bir daha yaprak vermez.
(Lermontov'dan tercüme)
<end>

<start>
Ey ana dilim, ey güzel dil, anamın, babamın dili! 
Senin sayendedir, dünyada öğrendiğim her şey
Bu dil ile evvelâ, annem ninni söylemiş,
Sonraları, geceler boyu ninem masal anlatmış.
Ey anadilimi Her zaman yardımınla senin,
Küçüklükten beri hissederim sevincimi, kederimi.
Ey anadilim! Seninleydi ettiğim ilk duam:
Affet demiştim, beni, annemi ve babamı Tanrı'm.
<end>

<start>
İşittim dün gece, biri türkü söyler,
Gönlümüzce güzel, bizim türkümüz,
Türlü düşünceler ilham eder,
Öyle ağlamaklı, kederli türkümüz.
Dertli dertli yavaşça söyler,
Tatar gönlü neyi hisseder; 
Güçsüz düşmüş, son üçyüz yılda,
Kader bizi ezmiş nasıl da.
Az mı mihnet çekti milletimiz,
Az mı gözyaşı dökülmüş,
Millî hislerle alevlenip,
Uzayıp uzayıp yükselir gönlümden.
Hayranlıkla türküyü dinledim,
Bıraktım, âdi dünya kaygılarını,
Gözümün önünden geçer gibi oldu,
Bulgar ve Akidil boyları.
Dayanamadım, gittim, türkü söyleyene,
Dedim: "Kardeş, bu hangi türkü? 
Cevap olarak soydaşım bana:
"Bu türkünün adı, dedi, "Ellüki.
<end>

<start>
Dağ başına kurulmuştur köyümüz,
Bir çeşme var onun yakınında; 
Köyümüzün güzelliğini, suyunun tadını bilirim,
Onun için severim, ruhumla, varlığımla.
Tanrım burada yaratmış, burada doğmuşum,
Burada, evvelâ Kur'an âyetlerini okumuşum,
Öğrendim burada Resulümüz Muhammed'i.
Nasıl mihnet, cefâ çektiğini, nasıl yaşadığını.
Hatırımdan çıkmaz burada gördüklerim,
Neşeyle oynayarak ömür sürdüğüm,
Ağabeyimle beraber, kara toprağı,
Saban ile sürerek, günler geçirdiğim.
Bu dünyada, belki, pekçok işler yapacağım,
Belli değil, nereye sürükler beni kaderim; 
Nereye gitsem, nerede dursam, ne yapsam da,
Hatırımda ebedîkalır, doğduğum yer
<end>

<start>
Şâirim, kutsiyetin olsun gönlünde senin sır; 
Şâir olduğunu kimseye söyleme dostum, sakla.
Anlamasınlar, nereden kaynaklandığını kudretinin,
Latif varlıklar gibi gösterme sen, gerçek suretini.
Her zaman, her yerde başka kılıklara bürün:
Verme kimseye sır, onlarla sohbet ederken; 
Gül, kederli yüzle çıkma onların karşısına.
Kenara çekil, söz açılırsa şâirler bâbınd; 
Sadece şâir arkadaşın bassın ayağını, mihrabına.
Dalma bu hayata, bu başka dünya, başka hayat; 
Dünyanın boş işleri, şâire uzak, şâire yad.
Kim olursan ol, orasına hiçbir sözüm yok,
Yalnız şudur sana tavsiyem:
Kaç kendi kendin olmaktan.
Bil, yaraşmaz bu küçük maişet, bu duruş,
Sonsuzluğa uçamaz, ne kadar beslense de kuş.,
Feyzi sonsuz şairlik tacı ebediyen senin olmaz; 
Küçülerek düşsen altın sesinin peşine.
Büyüksün, baş eğme, bu âdi canlılar dünyasında; 
Pâdişâhsın, gerektiğinde baş eğsin dünsa sana.
Doğrul, cevap verme, taş kalpliler kırarlarsa kalbini; 
Bütün işleri, bulandırmaktır zemzem çeşmesini.
<end>

<start>
Âdetince, kırıl, yan gönül, sızlan gönül! 
Pek azizdir, samimiyetle Tanrı 'ya itaat eden gönül.
Her ân benden diler dünya, gönül yemişlerini,
Ne olgunlaşır, olunca ışıksız gönül, sönmüş gönül? 
İleri sevk et sahibini, ol tahammülde taş gibi,
Feleğin zulümlerine boyun eğmiş gönül! 
Parla, parlat, yarasın, saf kalpli şâire,
Şimdiye kadar günâhla örtülmüş gönül! 
Böyle yüce arzuya, bin can verilse yeri var,
Yücelmek için çırpınıp, didinen gönül! 
Yüksel, aç kanadını, vakit yetti artık,
Ey yüceler, yükseler için yaratılmış gönül! 
Sen kurtarırsın beni her felaketten, inancım var buna,
Yar başında beni tutan gönül! 
İyi dinle: Sefa yok, insanlığını kaybetmedikçe,
Ey onu muhafaza yolunda çok muztarip olan gönül!
<end>

<start>
Bir çıtırdı işitsem, yüreğim ağzıma gelir; 
Şüphelenirim: itiraz etmek için vicdanım gelir.
Şaşırırım: Yok iyi iş, yatınca da, kalkınca da; 
İş yaptırmağa her ân karşıma şeytanım gelir.
Ne gördüm bu cihanda? Ne yaptım? Düşününce; 
Karşıma, hakikat yolundan ayrıldığım gelir.
Şiir söylerim, lâkin şiirimden fayda var mı halkıma? 
İlhamım melekten mi, yoksa şeytandan mı gelir? 
Doğru, şairlik ile gerçekten malûl olmalıyım ki,
Birbiri ardınca sıralanarak, meydana dîvânım gelir.
Sanırım, yeryüzü cehennemdir benim için; 
Bir tanecik şiir yazarsam, cennet ve Rıdvan 'im gelir.
Karaladığım her kâğıt, sanki bağ ve bostan olur,.
Her harfle karşıma Vildân ve Gılmân 'im gelir.
Şiirimi yazarım, basılır, ben hâlâ endişeliyim,
Var yok ile fikrime, ismimi ilânım gelir.
Hiç beğenmem yazdıklarımı sonra ben,
Gözümün önüne, her zaman noksanım gelir.
Bir ân gelir, her saadetten ümidimi keserim,
Birdenbire ikbâl adlı çolpanım gelir.
Parıldar o, göklerimde, ümidimi artırır,
Gözyaşımı silmeğe, sanki, nazlı sevgilim gelir.
<end>

<start>
Hatırımda, korkarak aklımdan bâzı fikirler geçirdiğim günler,
Afîfâne ve masumane gülüp oynadığım günler,
Hâtınmdadır için için beklediğim, aydınlık baht,
Dileyip gizlice, rahat ve mesut olduğum günler.
Hatırımda, ilk defa masumca aşk derdi uyanınca,
İlk olarak ilâhîbir zevkle akıttığım gözyaşı,
Âşık oluşum, kanımın tutuşması, hasretle yanışım,
"Seviyorum! diye söyleyişim, o ân kızarışım, utanışım.
Zaman geçti, sular aktı, şimdi yok artık o alev,
Ateş söndü yürekte, ebediyen artık o soğuk.
Sükûn buldu kalp, hay huy ve kavgadan kurtuldu,
İncinip kırılmakta, yalnız hatırlamakla bile.
<end>

<start>
(Zileylük türküsüne)
Dayanmışsın köşede direğe,
Yaprak gibi sapsarıdır yüzün,
Acımadan duramam, dayanmaz yüreğim,
Pek kederli bakıyor gözlerin.
Uçuşan kuş, yolunu şaşırmış hayvan gibi,
Geçenlere meyus bakıyorsun,
Görüyorum, titriyor dudakların,
Hangi Tatar zenginine beddua ediyorsun? 
Azdır bizde zenginler, hangisi, kim,
Hangisi kırmaz meleğin kanadını? 
Alsın şeytan îmânını,
"Cehennemlik bu, deyip kaygılanmazsa! 
Gördüm sana zulmedeni,
Keyifler sürmekte, eğlenmekte,
Rahat etti, kâfir, seni böyle
Direğe yaslatıp kurutmakta.
Bilemezsin, seninle beraber,
İnce şâir gönlünün de kırıldığını,
Senin öyle çaresiz hâlinin,
Onu nasıl üzdüğünü.
<end>

<start>
(Günlüğümden)
Bulunca bir mevzu, yazarken şaşırırım; 
"Neresinden, derim, ben bunu işleyeyim? 
O kilit gibidir benim için, yok anahtarım,
Büyük bir settir, yok çıkmağa merdivenim.
O kayıktır, yok yanımda küreğim,
Böylece içimde kalır pek çok hislerim.
Ya da fikrimi etmektedir tenkit,
Etmesem bile ben ona iltifat.
Düşünürsün birşeyi, sana doğru gelir gibi,
Şüphe düşer içine, dersin, yok o da doğru değil.
Bana nasip olmadı hâlâ, hakikate olmak vâsıl,
Bilmem neden, ayrılmadı sağ ile sol.
Ey Tanrı 'm, nasıl kurtulacağım şüpheden? 
Kurumaz neden, şüphe teri bu alından? 
Tanrı 'm, bu karanlık ne zaman sona erecek,
Ne zaman yol alacağım, göğsüm ile yararak?
<end>

<start>
Tutuşturmak istersen halkın gönlünü,
Titretmek istersen en ince tellerini,
Söylenecektir elbet, acı hasret şarkısı,
Gereksizdir, mânâsız, gülüp oynamanın.
Karanlıktır, kederlidir ömür yolu,
Bu dünyada kim geldiyse sana doğru,
Şüphesiz onun, yaralı göğsü,
için için yanar, hasretlerle dolu.
Zavallı adam! Oynayıp gülse de,
Dertlerini içinde saklar.
Ömrümüz oyun değil, bayram değil.
Gamsız olan kimse, insan değil.
Birazcık mutlu olur sarhoş,
Zehri içince kendi kendine der:
"Dünya nasıl da güzel, ne huzurlu,
Bu dünyada benden büyük kim var?
<end>

<start>
Seni korkutmasınlar, devle, cinle, periyle; 
Yalandır bütün bunlar, yaşamaz hiçbiri dünyada.
Cin diye bahsederler, eskilerden kalmıştır o,
Söylemesi hoş, neşeli, şairane bir yalandır o.
Hortlak ve albastının olduğu sahralar, kırlar da yok; 
Devlerin yaşadığı ormanlar da yok.
Sen hele büyü, oku çok, o zaman anlarsın hepsini; 
ilmin nuru gösterir sana, pekçok şeyin yalan olduğunu
<end>

<start>
(Fedorov'dan muktebes)
Galibane aydınlatarak, yavaşça yine tan atıyor; 
Hüzünlenip kederlenerek, ağır ağır ay batıyor.
Birbiri ardınca yok oluyor, gökte yıldızlar sönüyor; 
Tan yeli hafif hafif esiyor, yapraklar sallanıyor.
Örtüsünden sıyrıldı, açıldı, yemyeşil kırlar; 
Kalktı, yerleri kaplayan kapkara örtü.
Sessizce yatmış, yorulmuş, gece boyunca günü bekleyerek,
Parlayarak, yayılıp yatmış göller, sihirli ayna sanki.
Sevinçli yeşillikler, gülümser çiçekler, lâleler; 
Bülbüllerden yağar, yağmur gibi, methiyeler.
Durmuşlar, görmek için erkenden, tabiatın
güzelliğini, Gökyüzünde ak kuşlar gibi geçen, bulut
kümeleri. Karşılanacak en güzel ân, bahar tanıdır,
Bu vakitte düşün, şâir: Geldi ilham, düşünsen.
<end>

<start>
Gönül arınır, bütün düşüncelerden,
Dağılır fikirler, hallaç pamuğu gibi.
Gönülde saklanan gizli hazine,
Vakti gelince gider kendi yerine.
Dökünce içimi, boş olur gönlüm,
Edemem hiç birini tahkik ve tahlil.
Bâzıları o zaman bana kızıyorlar,
"Niye yazmıyorsun hiçbirşey, diyorlar.
"Vaktim yok, diyorum onlara, Zaman
bulamıyorum yazmağa. Nasıl ki,
cüzdanınızın dibinde, Bilirsiniz
olmadığını bir korusun bile,
Dilencilere dersiniz "Bende bozuk yok
işte böylece ben de derim: "Vakit yok!
<end>

<start>
Tenimden ruhum, çık, Tanrı 'na yönel, git, dön geri! 
Gitti ruhumun gıdası, döndü istibdat geri.
Gülme sen de, bu yalan dünyaya hiç bir zaman,
Ey güneş! Ebediyen çıkma, karar, bat tekrar.
Bahardır diye başınızı kaldırmayın, güller, goncalar! 
Bilin ki, yanarsınız: Yeryüzü alevli istibdat yeridir! 
Kalmasın dostluk, muhabbet, gerçek sevgi dünyada,
Burası cehennemdir, değildir Ferhat ile Şirin 'in yeri.
Hizmeti bırakınız, zekiler, akıllılar ve dâhiler,
Bir daha doğmamacasına yok ol, sen de, istidat,
Siz de ey öldürücü hastalıklar, yerinizi terk ediniz,
Hepinizi içine alacak ölçüdedir, döndü istibdat,
Siz de mazlumlar güruhu, Tanrıya el uzatmayınız,
Kıyamet gününe kaldı haklar, reddedildi hepsi,
içki âlemleri, müzikler, danslar, oynamak, gülmek,
Herşey bitsin artık, yeryüzü sâdece feryat yeridir.
Ey kalem sen doğruyu yazma, göz boya, yalan yaz,
Bu mudur, doğruluk şiirlerini okuyup yazma yeri?
<end>

<start>
Bir yerde görürsen ki: 
Ağır ve edalı akar, 
dal dal söğütler öperek
samur üç belik gibi
                         üç koldan sular; 
müjdeler olsun efendim: 
                         Edirne'desin.
Mevsim, fasl-ı bahardır, 
gecedir ve mehtap vardır.
Ve sen, 
bir kavsi kuzahta yürür gibi
                         köprülerdesin.
Şataraban makamında bir şarkı dudaklarında, 
düşünür çözemezsin: 
Bu naz-ı istiğna, bu avaz neden: 
neden yarı eğilmiş suya dallar? 
Öyle ferman etmiş eden
                        kimseler bilmez.
'Gönül bir top ibrişim
sarılsa çözülmez'.
Burda herşey, 
bakınır hüsnüne ayran.
Seyreyler cemalini eğilmiş suya
mermer ihtişamında serhad-di vatan.
Aşina bir çehre sezer belki diye
devr-i saltanatından Edirne; 
bir deste alev güldür, mahzun; 
yar elinden düşürülmüş şimdi suda.
Ve sular; 
şimşir kelamı dilinde
destan okur, okur akar.
Ve bihaber, Yıldırım'da bir evcikte
-akan sudan, uçan kuştan-
yeşil dut yaprağında
ak bir ipek böceği, kozasını dokur dokur ölür.
Uyanır veda etmiş gibi uykuya, konuşan bir dil olur
çiler uzakta; 
bülbül sesi yağmur gibi
Bülbül Adası'nda.
Kanadı gümüşlü kuşlar geçer
İki aşk bölüp mehtabı; 
                           Kıyık'tan uçurulmuş
salınır bahçeler içre kızlar ki; 
                           nazardan kaçırılmış.
Ağzında kırmızı can eriği, 
mehtapla beraber düşmüş gibi arza; 
kızlar ki güzel, 
dört başı mamur ve murassa.
Sevdaya tutulmak bile mümkün
                           yeni baştan.
Neden yarı eğilmiş suya dallar? 
Öyle ferman etmiş eden.
Söylenek kolay olsa eski türküsünü: 
'Edirne köprüsü taştan
sen çıkardın beni baştan'.
Ayırdın anamdan, hem kardaştan.
<end>

<start>
Adını ilk defa 
Yedibelâ Rasimin hançerinde okudum. 
Çocuktum. 
Çatal geyik boynuzu kabzasında 
İlk Bursalıyı tanıdım: 
"Bıçakçı Remzi" yazıyordu. 
Ve kıvrak, söğüt yaprağı çeliğinde 
Bir yara izi gibi kazılmıştı: Bursa. 
Bilek olursa 
-Diyordu delikanlılar- 
Nankör değildir Bursa hançerleri. 
Ha! . demiye gör, dönmez geri. 
Ülfetim böyle oldu, methini böyle duydum. 
Sonra büyüdüm, 
Kartpostallarda resmini gördüm: 
Gök mavi, zemin yeşildi. 
Bir başka resimde: 
Beş kurnalı şadırvan, 
Şadırvan başında beş adam; 
-Yeşil başlı ördekler gibi- 
Beş yeşil sarıklı 
Bursalı 
Abdes alırken mürtesimdi. 
Ve gök yine mavi, zemin yeşildi. 
Nihayet devran 
Yolumu Bursaya düşürdü. 
Üç aziz bahar, 
-Bütün mevsimler dahil- 
Üç uzun yıl, 
Bursadan gayri cümle dünyada 
Beni nâmevcut okudular. 
Ve ben mektebinde okudum. 
Bir rivayete göre adam oldum. 
Bir rivayete göre kayboldum. 
İkisi de ayni kapıya çıkar, 
Mesele değil. 
Mesele şu ki 
Bursa eyi, Bursa güzel. 
Bursa için destan yazılır, 
Bursa için iğneyle kuyu kazılır; 
Fakat yalan: 
"Bursa'da zaman, 
Billûr bir avize, gibi değil. 
Değil ama, 
Bir ölmemek arzusu veriyor adama. 
Dünyayı bırakıp gitme haseti, 
Yaşamak hasleti, 
Dünya sevgisi; 
Yeşil yeşil yeşeriyor, 
Mavi mavi gülüyor. 
Ve sonra "Yeşil"in türbelerinden, 
-Daha çok yatsı üstleri, 
Yıldızlı gecelerde- 
Bir aksi cevap yükseliyor perde perde. 
Zamanı evail kokuyor burcu burcu 
Yaprak yaprak dökülüyor 
İmkânsızlığı ve nimet bolluğu. 
Korkunçtur bu saatte ezan sesleri; 
Allahla konuşur müezzinleri, 
Karşılıklı sâlâ verilir. 
Bu saatte Bursa'dan 
İki eli kanda olan insan, 
Koltuk değneklerini unutan, 
Dost elini kaybeden âma; 
Ve herkes 
Kaçıp gitmelidir. 
Her şeye rağmen dünyayı 
Dünyayı bilmelidir. 
Bursa eyi, Bursa güzel. 
Eminim ki ben bâsübadelmevt 
Orda olurdu: 
Yalan yazmasa kitap 
Yıkılmasaydı mihrap! ..
İnsan, Ağustos-1943
<end>

<start>
Görünmez ellerin sağdığı bulut, 
Yağmur ki Allaha bağlanan umut; 
Ellerini göğe kaldır açık tut: 
	Tarlada çamur teknede hamur
	Ver Allahım ver sellice yağmur!
Ve bağrını toprak, avuçlarını el
Açıyor göklere; yağmur tek emel.
Ağlanmaz götürse yavruyu bir sel: 
	Tarlada çamur teknede hamur
	Ver Allahım ver sellice yağmur!
Çatlak dudaklarını ıslatmıyor kan, 
Toprakta yangın var, toprakta volkan.
Allaha gönderilen elçi: Kurban.
	Tarlada çamur teknede hamur
	Ver Allahım ver sellice yağmur!
<end>

<start>
Selamın geçiyor besbelli, 
yeşerdi telgraf direkleri; 
seneler sonrası, ormanından ayrı.
Bir sevinçtir aldı kırlangıçları, 
rastgele öpüştüler; 
düşünmeden günahı, öbür dünyayı.
Ben deli-divane olsam, 
çok mu görülür? ..
<end>

<start>
Yeni doğmuş gibiyiz, 
kitaplarımız, defterlerimiz yeni
Dünya eski bile olsa, 
gün aynı günse de
bacamız tüter, 
destilerimiz dolu.
Elden öğün beklenmez oldu, 
beş parmağında beş hüner, 
mutludur insanoğlu.
Evimiz-barkımız var, 
alıştık lezzetine sofranın; 
sütü yetiyor çocuklarıma
hoşnuduz, karımız var.
Ve dünya habersiz değildir bizden, 
her taşın altında künyemiz yazar.
Suyu, söğüdü bizden
nehirler dolanır bizi ararlar; 
eri, öğdülü bizden
ermeydanında bizi bilir, sorarlar.
Ve ben her allahın günü şairim; 
dört mevsim, bahardır şiirlerimde.
Yağmur, renkli yağar, 
gönlümce eser rüzgar; 
Çinimaçinden öte masal bilirim.
Kızları çeyizler gelin ederim, 
Kırkgün-kırkgece düğünlerinde; 
ve çocuklar büyür nar gürbüzlüğünde.
<end>

<start>
Radyoda bir hüzzam şarkı var
dışarda sümbül havası
'halbuki şimdi uzak ufuklara kar yağıyor'
Daha evvel ajans dinledik
zincirlerini şakırdatarak geçti esaret
alev raylar üzerinden demir arabalarla
Toprak gebeydi
toprak çocukları: Dostlar
kiminde orak, kiminde balta
-buğday kokan avuçları kan içinde-
emeklerini yığın yığın, başak başak
harman yerinde bırakarak
döğüştüler en ön safta
Döğüştüler ve öldüler.
Sonra hürriyet
-yaralı ceylanlar gibi-
ve sulh
-anam sütü kadar helal-
yüzünde ne bir kin, ne bir infial düştü yollara
Yollar uzun, menzil ırak
ayakları kanıyor, yalınayak
Bir şarkıdır bu
sulh ve hürriyet dediğin
ağız dolusu söylenir ufuklara karşı
Bir şarkıdır bu
kalu beladan beri söylenir
kurtlar dilinde, kuşlar dilinde
Ben, onunla büyüdüm
onunla yürüdüm
onun için büyüttüm bu boyu
onun için ölebilirim
Demir şu şarkıyla dövülür
Bu şarkıyla yürür gemiler
ve bir temmuz öğlesinde
mola verdiği zaman orakçılar
bu şarkıyla ayran içer
Bu şarkıyla geçer
semasından insanların
boşaltıp rahmetini kümülüs bulutları
Dostlar, 
dostların dostları
bu babda ne söylesek az
Bir şarkıdır bu
kan ve ölümüyle yazılmış kalplerimize
unutulmaz!
<end>

<start>
Dün; 
hatırımda değil
belki geçen gün
turnalar geçti de bir garip oldum.
Soyunuverdi gönlüm, 
yılları bir bir, 
söğüt dalı atım kişnedi geldi.
Sonra yine ağır ağır büyüdüm, 
mes'ut yalnızlığına erdim ömrümün.
Seni düşündüm; 
bekar yastığımın hararetini
sevdalı hürriyetimi düşündüm; 
	garipliğim ondandır.
Neydi o günler! 
Sen yoktun, hasretin vardı; 
	sıla vardı, gurbet vardı.
Gün doğuyor, 
Güneşi selamlıyalım
	kimi mahzun gözler üstüne; 
	kimi uykusuz sabahı bekleyen
hayata koşalım.
Fakat ölmek var kitapta, 
	dönmek yazmıyor.
<end>

<start>
İnsanlar var ki adaşım; 
yeşil dut yaprağında,
yürür ormanlar gibi
ve bir ipek böceği kahramanlığında,
Alaysız,
merasimsiz
   ve muttasıl; 
Sulhun beyaz bayrağını dokumakta.
Güneşi bir daha görmemek üzre,
Gecenin derinliğinde saf saf,
  güneşe giden yolda,
Kara katran karanlığına karş....................
<end>

<start>
Biri yer 
Biri bakar
Kıyamet ondan kopar
Bakan bir değil
Kıyamet 
Kıyamet ondan kopar
<end>

<start>
Döner kebap dönmez olsun
<end>

<start>
Gülmeler,sevinç
Ağlamalar,keder
Sonu ölüm
Annem öldü
<end>

<start>
Yaşamın gürültüleri suskunluklarını bulandırdı
buna gülüyorsun simdi çünkü boş kafanda
yer alan yanlızca tutsaklık
<end>

<start>
iki matematik nokta
iki büyük yuvarlar siyah
iki göz siyah
simsiyah
genede siyahlığı olmayan
kızkardeş gözleri
sevgili gözleri
donuk yuvarlaklar
kenetlenen
baş döndürücü bir yarışta
en büyüğe doğru
en küçüğü doğru
yakalamak için sonsuzluğu
<end>

<start>
Çukurova sabır ovasıdır
Lokmasını
Göç edenleri
bilir
Yakmasını
yıkmasını
boğmasını
bilir.
Çukurova sabır ovasıdır
<end>

<start>
Asaf Halet Çelebi´ye
Eskiden
Çok eskiden
Ben senin kölendim
Aşktan yanan bir kölendim
Bir serinlik tesellisi buluyordum
Kirpiklerinin gölgesinde.
Bir köle başımız vardı.
Benim
Sana
Aşkımı sezmiş olacak ki
Kırbacıyla dövüyordu.
Her vuruşu
Bana
Senin bir busen gibi geliyordu.
Ve
Öldüm
'Eskiden
Çok eskiden.'
<end>

<start>
Geceler 
Gemiyle dönmez
Hey!!!
Telli pullu gelinler.
<end>

<start>
Canavar düdüğü gibi
Naramızı atıyoruz.
Akbaba çınaraltında leş yesin
Hamdolsun hayatdayız!
<end>

<start>
Gülmeyin,
Gülün...
Gülün yanakları soldu
Güneşle gülen gül
Kül oldu.
<end>

<start>
fitil olmak isterdim
lambanda
ışığında
ve büyülü kitabında
yüreğinin
okumak ve yine okumak için
sık atışlarını
doyumunun
<end>

<start>
Yok´u
Yok eden
Var oldu: akıl
Renkten,sesten,rahiyadan
Mest oldu akıl,
Kendini inkar etti.
His,sevgi,aşk yolunda
Yok´a döndü akıl,
Yok´a vardı.
Yok´un yok´u var:
Varlık.
Var´á vardı akıl,
Yok´dan bir kadın,
Var´dan bir erkek.
Çok çocukları oldu,
Rivayete göre 
Bahtiyar yaşadılar
<end>

<start>
En güzel Sülamlıların
kutsal Yahud korusunun çiçeği
kokundan yayılır ve yeniden doğar
tapınak kaynak ve defne
ve senden gelip benden uyanan
ritmin dansın şehvetin
çünkü dudağın yansıtmakta
kana bulanmış altın tepsisi Salome'nin.
<end>

<start>
Saçların 
Gözlerin 
Dudakların 
Ne güzel yolculuğum 
Rüzgarlara 
Denizlere 
Göklerin 
Meyvelerin 
Sonralar dünyası ömrümün.
<end>

<start>
Yüreğim titriyor uykusuzluktan kapalı pencerenize karşı; 
önyargının saydam engeline çarpıp kırıldığı... 
düşümün.
<end>

<start>
mavi saatte, özsu daldan elmaya yükseliyor. 
havva ısırdı onu. 
su fışkırdı, sızdı ve ıslattıi 
ateş dudakları hep susuzluk çeken.
<end>

<start>
Taştan mantar tarlası; 
Çok yaşasın ölüler!
<end>

<start>
Yüreğim Kırmızı Şapkalı Kızım olduğunu söylüyor bana. 
İsterdim, bir kurt gibi, köpüren ağzımla, 
yutmak koynundaki al kafirlerin öldürücü kokusunu.
Kırmızı Şapkalı Kızın Karşılığı:
İyi tütünüm var tabakamda, 
İyi tütünüm var, koklatmam sana. 
(bilinen hava)
<end>

<start>
mavi saatte, özsu daldan elmaya yükseliyor. 
havva ısırdı onu. 
su fışkırdı, sızdı ve ıslattı 
ateş dudakları hep susuzluk çeken.
<end>

<start>
Hangi ayazmadan su içsem
Başında kaç batın
Susuzluktan ölmüştür
Irıpları çekmeyegör
Boğazda her balığa
Bir orospu gömülmüştür
Dinmişse
Saraylarda düğünler
Harem ağası gülmüştür
Yangın yerlerinde tekbir
Yoksulların
Canevinden dökülmüştür
İstanbul
Çağların görmekten korktuğu
Düştür
<end>

<start>
Son ufuk yitmiş de kervan bilmiyor; 
Çölde bin yol var da sarvan bilmiyor.
Vahalardan gelmez artık ses ve su
Aşk ölüp gitmiş, şadırvan bilmiyor.
<end>

<start>
Yalnızlığı hiç bilmeyeceksin. 
Kuytular, tanrılarındır. 
Çağlar ve sınırlar ötesinden 
Sana hep seslenecek can çekişen kurbanlar. 
Hangi ıssızlığa varsan 
çağrışan açlar bulacaksın 
Başaklar sallanırken tâ uzaklarda 
Altın ve hayırsız, 
Yaşamak yorgunu açlar 
Bir kapkara iman gibi davet edecek 
Seni görkemli beraberliğine.
Yalnızlığı hiç bilmeyeceksin 
Korkular, tanrılarındır. 
Bir ülkü uğruna kurban düşen yiğitler var: 
Can yoldaşı, kan kardeşisin onlar için 
Bir yaman türkü söylüyorlar sana. 
Tarih 
Kahraman sesleri hep boğmuş bir cellat 
Dün, bugün ve yarın 
En uzak güneşlere türküler yakanlar, 
Bir coşkulu isyan gibi davet edecek 
Seni görkemli beraberliğine.
Yalnızlığı hiç bilmeyeceksin. 
Tenhadaki lanetli sular, tanrılarındır. 
Ve bilir belki yaşlanan ırmak
Gölge olmak değil onun yazgısı, 
Baş eğmemek, yiğitçe haykırmak; 
Gölden göle, dağdan denize 
Özgür akarak bentleri kırmak… 
Kör kuyular, tanrılarındır. 
Bilge olmaktır ırmağın yazgısı, 
Sormağı bilmek yanıtsız soruyu. 
Susmağı bilmek ve coşup durmağı. 
Köhnemiş dağlara, ham meyvalara 
Taze bir ses taşıyıp bir yeni çağ açtırmak.
Akıp giden bir akıldır ölüm, 
bilir bunu su. 
Toprakta hep ezilse de aşkın uğultusu, 
Çağıldayan o ölümsüz pınarlar, ummanlar 
davet edecek 
Seni görkemli beraberliğine.
Yalnızlığı hiç bilmeyeceksin. 
Aşkı sönük uykular, tanrılarındır. 
Sen öyle soylu ve günseviler yarattın ki 
Sevgililer, tek bir ağaç olmağa 
Can atan güçlü bir orman gibi davet edecek 
Sen görkemli beraberliğine.
Yalnızlığı hiç bilmeyeceksin 
Bin gözle bakıp okşadığın 
Açlar ve yiğitler, yoksullar ve sevenler 
Sönmek diye bir yazgıya başkaldırarak, 
Susarken yaman türküler söyleyen 
Güneşler gibi 
Davet edecek 
Seni görkemli beraberliğine.
<end>

<start>
bu gece bir güvercin uykusuz
peşine düşmeyecek artık
güz yapraklarının
düşünüyor yalnız
geyiğin uzanıp ölmeye gittiği kuytuyu
bir güvercin uykusuz bu gece
şadırvan yorgun
yaşlı askerlerin ellerindeki
kanı yıkamaktan
yangın yerinde tütüp duran küller var
zafer türküsü bu
cennet tomurcuğu
uykusuz bir güvercin bu gece
bir eski denizi dinliyor
baykuşların gülücükleri görmeden
biliyor bu karanlık
masmavi kesilecek
tüyler
dallar
alevler
bir yüce rüzgâr beklerken
yepyeni bir aşk içinde
biliyor o rüzgâr kopup gelecektir
bu gece uykusuz bir güvercin	
and içiyor uyanık kalmaya
düşündeki güneş
doğuncaya kadar
güvercin bekliyor
ecel bekliyor
bir yeni çağ
uykusuz bir güvercin
<end>

<start>
Üç el yamanmıştı geceye sivri
Korkunun ötesinde ateş yakmıştı çocuk
Kimse bir şey diyemedi
Önce bir yerinden başladı
Kocaman kara kırmızı mor
Kımıldadı deli taşlar, denizler bitti
Çıldırıyordu yağmursuz toprak
Kaynadı ağaçlar kuşlar bulutlar
Doğa yarattıklarını yedi
Sustu insansız dağ taş yorgun
Delinmiş göklerde yıldızlar yerlerine dönüyorlardı
İşte bu upuzun sersemlikte
Çatladı bir küçük taşın sabrı
Daha küçük bir böcek çıktı güne
Yaşamı müjdeledi
Utandı önce o korkusuz kara kırmızı mor
Boşluklara çakılı ışıklar
Doğacak çocuklara sevindi
Açıldı hemen koca gökler
İnatçı bir son bitiyordu
Tüm yağmurlar indi
Üç el yamanmıştı geceye sivri
Ateş yakmıştı çocuk geceye
Kimse bir şey diyemedi
Şimdi yine döndük geldik
Atomlarla
Bu bitmeyen son
Nagazakide kırmızı elbiseli çocuk
Okşarken parlak düğmelerini
Bir anda yamandı göklere
O küçücük güzel elleri
Ve işte görüyorsunuz
Kimse bir şey diyemedi.
<end>

<start>
Amma da çok ölüyorsunuz
Bir kere doğmakla.
Ve ne de çok korkuyorsunuz
           Her allahın günü yeniden ölerek
Analar bir avaza keyifle
            bir kerede doğururlar çocuklarını
O çocuklar ki bu yaşam güzelin de ölmeden
Her gün yeniden doğarlar güne.
Amma da çok ölüyorsunuz
Boy boy ilanlarla utanmadan
Su ya su katan kollektif şirketi
komandit
limited
anonim
holding
acılı ailesi
bankası
şubesi
Velhasıl sinsilesi
Ölümde bile ölümü üretiyorlar
<end>

<start>
Çocuklar Ağlamasın
Hiç ağlamasın
Güneşte yunmuş bir damla su.
Ama siz ağlayın payınıza düşeni
Bilerek, ederek
Ve de hiç hak geçirmeden
Şu perişan rahatlığınıza
Ne hale getirdiğiniz bu dünyaya
Namusluca, utanarak ağlayın
Ama çocuklar ağlamasın
Hiç ağlamasın
<end>

<start>
İnanmak gerekir güne
Bütün dertleriyle dün
Durmayın çaba getirin güne
İnsanlar güzeldir
İnsanlar iyidir
İnsanlar güçlüdür
İnanmak gerekir güne.
Kocaman bir yürek taşıdım getirdim
Bütün umacılardan korkusuz
Gelinlerder güzel
Sınırlardan üste
Tüm bayraklardan renkli
Yaşamın temel direği 
İnanmak gerekir güne.
Gelincikler toprakta gelindin
İnsanın umudu insanda.
Gerçek korkmadan soyunur
Güzelim güneş alnında.
Kocaman bir yürek taşıdım getirdim
Tüm bayraklardan renkli
Peter Con Pietro Petrovna 
Ali
<end>

<start>
Taş kodum taş üstüne
Yedirmedim özüme bu çileyi
Durdum da düşünemedim
Kimlerdi bu eşkıyanın kendileri
Yorulmazlarmıydı bu yağmada
Bıkmazlar  mıydı
Hele utanmazlar mıydı hiç.
Nerde e e e..
Oysa ki
Gökteki o cins yıldızlar gibi
Ölümleri çoktan çıktı yola
Ve de hala
Yaşar görürler bu efendiler kendilerini.
<end>

<start>
Büyük denizler bomboş
Bir dut ağacının dibi
Yeşil yapraklar yamalanmış göklere
Kuşlar o kuşlar
Her zamanki başıboş hürriyette.
Çıkmam göklere
Pembe mavi bulutlar yerlerinde
Ben yeryüzünde doğmuşum
İçmişim sularını taş yosunlu çeşmelerin
Taşlamışım güzel kuşları
Şarkı söylemişim karanlık sokaklarda korkulara
Ve bu şarkı sürmüş gelmiş bu lokmada.
Küsmemişim
Bulutlara yıkmışım inadı
Umutlanmış
insan olmuşum
<end>

<start>
Sabahleyin işe nasıl gidiyorsun diyeceksin.
Dört yıldır Kalamıştayım
Pasaklı bir denizle türlü cilveler içinde
Hele akşamları bir sevişiyorki bulutlar
Görülmedik bir renkli kıyamet alıyor irsanı
İşte sabahleyin böyle bir denizin kıyısından
Kurbağlı köprüsü ve süleymanpaşa tarikiyle
Ve de kimsenin tafra ve safrasına uğramadan
Dost ayaklarımla konuşa konuşa iskeleye iniyorum
Kuşak farkı filana yormayın
Gerçekten iskelenin eski günleri kalmadı.
Bir telaş, bir telaş
Bi tedirginlik, bi itiş kakış
Polisler jandarmalar cemseler çoğu kez
Kimsenin kimseye edecek bir sözü kalmamış gibi
Bir suskunluk
Bir kızgınlık sanki
Upuzun kuyruklar halinde.
İşte böyle bir iskeleye
Bitli baklanın kör alısı bizlere
Bir video komuşlar.
Üstümüzden sesleniyor soylu girişken dört bir yana
Sayın iş adamları diyor adamlarına
Kadıkoy iskelesinden günde yüzyetmişbin
Ayda beşbuçuk milyon kişi geçtiğini biliyormusunuz diyor.
Mal gibiyiz ortalıkta
Bir allahın kulu çıkıpta
Yüzyetmişbinin birine
Sabahın bu kör karanlığında
Nasıl edipte buralara gelebildin demiyor
Sormuyorda.
Renkli bir superşovda iri bir kadın
Ve onun kirli siyah kalçalarında
O yüzsüz reklamlar
Çocukluğumdaki aktar şekerleri gibi
Pis bulaşık veresiye
Vıcık vıcık bir yeşille üstümüze akıyor
Ve böylece
Gün içinde kuşandığımız bu çile yetmezmiş gibi
Sırıtık sarı bir ezeyette
Zor bulup vapura giriyoruz.
ve arkamızda bir gariban sürüsü
Şaşılacak bir telaşla
Hemencecik batmış bu süperşova
Hikmeti zor bulunur ayrı bir keyifle
Hani utanmadan bir sonraki vapura kalıyor.
Lüks farkı bu memlekette
Her zaman kel başımızın tacı
Ve de değişmez belası olmuştur.
O kalkmaz da,
Toplumdaki şu sınıf farkımızla
Vapurlardaki mevki farkı
Halloldu gitti çok şükür.
Ama yine de
Örnek Tepeli Şükriye
Ne onların yüzü
Ve ne de şamın şekeri diye
Girmiyor o birincinin salonuna
Gelip konuyor usul usul eski yerine efendice.
Ve işte bizler de böylece
Kaynaşmış yek vücut
Ve de sınıfsız bir millet olaraktan elele
Medarı iftiharımız bu kahrolası kargaşada
Nerde ayaklarımız yerden kesiliyorsa
Ordan sürükleniyoruz götürüldüğümüz yere böyle.
İyi yolculuklar sayın yolcular
Bir dakkanızı rica ediyorum
Diyen bu günümüz insanı
Bi tuaf müteşebbis
Burda da çıkıyor önümüze
Elimde şu gördüğünüz bit tarağını
Reklam olarak ta Amerikadan getirttim
Diyor vatandaşlarıma
Ve ayrıca her bir tarakla böyle
Bir de terzi sabunu takdim edeyorum diyor.
Bir şeyler diyorum içimden.
Her halde şu anda
Böyle bir vapurda değilsinizdir.
Vapurlar yirmi dakkada alır köprüyü
Haydarpaşadan sonra
Hani o askerlikteki gibi
Çaycılar girir alana yanaşık nizamda
Çay benim çay derler
Çayınız geldi derler bir avaza.
Çoğu kez
Batıdan gebe o almak çekiminden
Bi ince bi kibar olurlar sanki
Çayınızı almazmısınız bile derler.
Ama geminin başında o örnek Tepeli Şükriyenin yerinde
Nedense bozulur bu incelikleri
Üstü başı horgörmüşlere dinelen o bobiler gibi
Haşin olurlar
Kaba olurlar kendi insanlarına.
Para paralar
Açılmasın aralar
Parayı vermeden gitmeyelim derler
Ve bazı gurbetçilere bakarlar da şöyle
Parayı peşin bile istedikleri olur.
Geminin rahat yeri
Baştaki güvertedir.
Ordaki insanlar
Çoğu hastır sıcaktır
Oyunsuzdur konuşmaları düpedüz.
Kimi selamünaleyküm diyerek
Gelir bir yanına oturur
Çoğu da bu selama karmadan
Katılır güzelce söze.
Yabancıdırlar bu ne idüğü belli şehre
Nerelerden çıkıpta gelmişlerdir
Durur da sorarlar.
Meraklıların keskini
Birinci dünya savaşında
Zahmet edip ta buralara gelen
Toprağa ermiş İngilizin
Haydarpaşadaki mezarını sorar.
Nerden, nasıl kalmış
Toplu tüfekli bu ağaçlık.
Ama hiçbiri
O italyan mimarının becerdiği
Hastaneden dönme Haydarpaşa lisesinin
Çirkin yapısını, gülünç kulelerini sormaz.
Murat Selimiye Kışlasıdır.
Sorular burda üretilir.
Çoğu kez sıcak bir ses dönüpte şöyle
Hani bilmişken de sorar bu oturmuş yapıyı
Yılını, yapanını sorar
Selimiye dersin
Burdan sefere çıkmış Türk askeri
Bağdat dersin, Şam dersin
Her nedense tümüyle mısır dersin.
Bunlar sana öğretilenlerdir
kolay dersin de bu marifetleri
Bir de yaşadığın günler gelir aklına.
Yetmişbir yılının oniki Martı
Paşaları muhtıraları
polisleri jandarmaları
Bu taş duvarlara kapatılan insanlar
Bırakırsın soru soran gurbetçiyi fütuhat keyfinde
Varır bu yol kendin düşünürsün.
Gecelerin karanlıkları
Zaman dinlemeyen saatler
Duymak istemediğin seslere yağan o kara yağmur
Tomsonlar
Kapılar kapılar
Yerlerde kitaplar
Daldırır gidersin.
Derken o bit tarağının sahibi 
korkusuz müteşebbis çıkagelir
Sıra bu sefer başgüvertenindir
Başlarsada hemen sayın yolcular'a
Bu kez tutturamaz kirişi
Kalkar külyutmaz vatandaşın biri yerinden şöyle 
Sabırların sınırıyla kovar herifi.
Kızkulesi bir gelindir.
Üsküdarın Hareminden kaçmış deniz ortasına
Sırtında ince beyaz bir gecelik
Hala üşür ürperir sanki.
Öyküleri türlüdür bu kulenin
Her aklına gelen birşey uydurur.
İmparator Kostantinin kızını sokan o yılan
Bilmem hala ordamı
Epey ihtiyarlamıştır.
Karşıda Topkapı bir nazlı edalı
Onun da nazını çekecek kimse kalmadı.
Bir delişmen şu martılar
Kanatlar içinde bembeyaz
Arkamız da Boğazın Köprüsü
Rüzgar ortasında 
Beyleri geçirir.
Sabahın kalimera rumun yerlisi
Gözüktü artık Galatalı Ceneviz
Onun Kulesi
Ve karaköy iskelesi
Güne batmış bal çanağı gibi
Kıvıl kıvıl insanlar içinde.
Bir kere yandı da
Zor kurtulduk.
<end>

<start>
Niçin sevişirsiniz bu yataklarda
Çocukları sevmeyecekseniz
Ve de sevseniz
Hangi yüzle.
Eşşoğlu eşşekler.
<end>

<start>
Üstümüzde bu şaşkın bulutlar
Küskün bu telaşın peşinde
Nereye gidiyorlar
Ve de bu günler neyi getiriyor böyle
Ve de niçin götürmüyorlar getirdiklerini
Bıktıramazsınız bizleri günlerimizden
Umutlarımız çocuklarımızın gözlerine emanet
Ve içimizdeki bu tosun sevgi 
Yağma yok
Yedirmeyiz kimseye
<end>

<start>
Tez oldu
Ama toz olmadı günlerim
Yaşamı çok sevdim
Çocuklar uzattı buşko ellerini
Gerçek soyundu
Sevgi anahtarıydı kapılar.
Ve de onlar 
Onlarda bildi 
Ama görmediler
<end>

<start>
Çok uzaklarda kaldı biliyorum
Göremediğim düşler gibi
Bir yığın söz dinlemez anı böyle peşimde
Dur hele
İteleme beni
Güzelinden bir şey söyle
<end>

<start>
Hep böyle şaşırıyorlar
Kanatlarında ıslak bulutlar
Gelip güneşe konuyorlar
Kim biliyor içinizde sevmeyi
Söyle kocaman.
Korkmadan konuşmadan
Bana yardim et diyor
Bu duran günün ortasında
Beklemenin ardında ve ötesinde bir şeyler var
Konuşamıyoruz.
Önce bitmeyecekmiş gibi geliyor
Kulağa söylenmişçesine
Bir araba iniyor yokuş aşağı
Atları insanları geride
Sana bu sıcağı anlatmalıyım
O kapının rüzgarda inatla vurduğunu
Yırtmışlar bu resmi bembeyaz bu duvarda
Durmadan gülüyor
Bir yerde aldanma da bitiyor
Masaldan sıkılan çocuğun gözleri
Ve bir karınca
Süsleniyor upuzun bir boşluğun ucunda
Havalanmış bu masmavi uçurtmayı bekliyor
<end>

<start>
Bir uzun öykü biter
Yorulur kişileri
Girer derede yıkanır
Yollar inatçıdır
Keçiler ağaçlara tırmanır
Döner de bir Temmuz günü
Böceklerle bir kösede tükenir
Çalkanır güçlü denizler
Butun o delilikler üstüne
Devrileri devrilirde
Varır bir çöplükte yorulur
Yurdum benim
Tasım toprağım
Göğüm ağacım
Çiçekli dikine yamacım
Gelir de
Kotu bir güne dayanır
O öykü öyle bitmez
Yorulmaz kişileri
Varır gün ışığına söyle
Yunar, yenilenir.
Yolların inatçılığı nicedir
Ağaçlarda keçilerin bası vurulur
Köseler dolandığı yerde düzlenir
Alır bir soluğa oturur
Çalkanır güçlü denizler
Butun o erdemlikler üstüne
Yücelir yücelir de
Varır o köhneyi kurutur
Yurdum benim
Tasım toprağım
Göğüm ağacım
Gelin çiçekli koklu ağacım
Elbet bir gün gelir
o güzel güne uyanır.
<end>

<start>
Bir gök var üstümüzde
Yıldızlar bir ipte dizi
Bizi gözetleyen varsa yukarda
Neyimiz var ki gizli.
İste insanlar sokaklarda
Kimimiz aç, kimimiz dertli
Gülenlerimiz varsa meydanlarda
Deli.
şubat 1950
<end>

<start>
Bu bağışlanmak isteği de
Nemden çıktı simdi
Cam gerisinde bir basına
Su kumrunun gözleri
Yeşille karmakarışık
Bir turlu anlayamıyorum
Bu bağışlanmak isteği de
Nemden çıktı simdi
Bir omur boyu
Birbirimizi görmediğimiz
Bu güzel basım
ve sanki biç inada
Yürütüp getirdiğim bu ayaklar
Ve nedense her sarhoşluğumda
Bakıp ta özür dilediğim bu ellerim
Buğun benden ayrı ve uzak
Ve güzel güneşe gülüyorlar
Fena yakalandım bu sabah
Göğün mavisine.
<end>

<start>
Eşref saati hayra dolu
Bir cömert günün ortasında
Dönüp de yaşarmışın deseler
Uzayası su güdük ömrünü
Ve verseler elime anahtarlarını
Tüm geçmiş günlerimin
İstemem derim.
Kalsın eksiğinde o kullanılmış günler
Bir su damlası telasında
Elini öptüğüm ilk sevgilim
Düşlerimle oynasan o hasarı renkler
Ve Şükriye anamın olumu ile yalınayak
Eskişehir istasyon yolun.
İstemem derim
istemem.
Kalsın eksiğinde o tükenmiş günler
Ama bu gün
Yasamın bu şaşkın destursuz cümbüşünde
Cenklisi cefalısı
Mutlusu belalısı
Benim hepsi butun günlerim
Hepsi benim
Geceye ateş yakmış
Dağ basındaki bir kesiş inadıyla.
<end>

<start>
Geçmiş gün, Mehmet İstanbul'a yeni gelmiş
ve her nasılsa tramvaya binmişti. Biri ayağına
bastı ve hemen özür diledi; 
-Pardon! 
Canı yanan Mehmet cevapta gecikmedi:
-Efendi! Ağzını topla, pardon sensin! 
O hesap:
Yollara dökülürdü millet, taş kırmak için
'Yol mükellefiyeti' dedikleri bir şey vardı eskiden
Ama taş kırmak filan değil, dost kahrı, aydın külfetidir
Anadolu yiğidini aşındıran, eskiten
Karanlık mı öteler, yokluk mu var kavşakta
-Aslan hemşerim, yürü bakalım önden!
Umut, sabır ve aşk, kerem ve rahmet
Muhammet Mustafa'yla Hazreti Ali'den
Başka nesi var zaten, lüks niyetine garibin
Koku keyfinden, ayna merakından, mendil süsünden
Ve hatıra olarak -arkada Kız Kulesi ve kuşlar-
Selimiye kışlasındaki onbaşılık resminden
Yol mu yok -Pardon! Okul mu yok -Pardon! Hekim mi yok -Pardon! 
Ey bütün bu pardonlara, sadece -Pardon sensin! diyen
Ey kalem değmemiş ak kağıt gibi askere
Yemen'e gider gibi Almanya'lara giden
-Kimsin, nesin! yok, kapısını çalana 
Sofralar döken yağlı-ballı, kat kat yataklar seren, yünden
Ey dut yaprağını atlas, kötü kırık buğday tanesini
Beşibiryerde altın eden
Hitit, Selçuklu, Osmanlı ve hatta Türkiye olarak
Özür diliyoruz senden
<end>

<start>
Tas toprakmis, kis kiyametmis dinlemez
Siir kardelendir
Yunus un dilinde seker serbet, has ipek
Köroglu nda heyheylenendir
Esyanin uzak, tenha koyaklarinda
Nabiz nabiz birikendir
Atesten de, tekerlekten de önce
Tezcanli, hazir ve hemendir
Kan köpüge batik al kisragi catlatan
Sagir uykulari bin parcaya bölendir
Icinde aynali carsi, rüzgarli Canakkale
Gidenin gelmedigi cehennem Yemen dir
Ilkbahardir Bogaz da, gözleri mahmur
Gökkusagidir, sulu sepkendir
Bir kelime, bir kelime, bir kelime daha,
Birden özgürlesendir.
Idrake sigmazligin bagnaz zaferine
Fi tarihini düsürendir.
Anlasilmazligi güzel, hakli ve gecerli kilan
En tatli nedendir.
Dagarcigindakini dervisce bölüsen,
Varini yogunu sebil edendir.
Sizim sizim, dostlar basina mayhos sancisi
Akli ayartan, yürekleri celendir.
Ve bu kadar cok, hatta hersey olduguna göre,
Ya hic bir sey degil,
Ya da ilk akla gelendir!
5 Mayis 1991
                                            Ankara
<end>

<start>
Renkli camlardan iceri giren gün,
Ic ürperten raksi ölümsüzlügün; 
Kuytulasan minber, eriyen nakis,
Ince serin bir an boyunca akis,
Sadelikte bulus,günü, güzeli.
Öpülmez mi yesili sunan eli,
Bir sekil, isik ve renk ustasinin
Onulmaz derdine bir serbet diye? 
Öpülmez mi menevisli maviye
Kurnalik eden bir göz öpülmez mi? 

                          II
Adalardan mermer tasiyan gemi,
Giriverse yine bir Halic´e,
Taze cam kokusu dolarken ice,
Yine Allaha´a dogru, birer birer
Yesererek yönelse minareler.
Yine tazelenir, piserken cini,
Esik yapsalar Ada mermerini,
Biraz sonsuzluga, biraz Tanri´ya
Bir kapi acilir, yariyariya
Güler bir yüz yine uzak, derinden,
Mavi sesler gelir o gök sehrinden.
III
O ne katkisiz, ne ince sanatmis
Ki tasa en tatli yuvarlakligi,
Ciniye bir yesil göz berrakligi
Verirken nura renk, renge nur katmis! 
Ve bu renk bayrami, nur senliginde,
Bu ebedi aksam serinliginde
Duyulan heybete bir huzur katmis! 
Cini göz alan ic, mermer donuk dis! 
Göz alan ic,donuk disla beraber,
Esigini, o gök denen fanusun,
O bir uzak, sonsuz, hür okyanusun
Yoluna benziyen yolu arayis.
Burada, unutmak ve unutulmak,
Burada, bir ince derde tutulmak,
Ruh serbest burada, fani ölümsüz,
Tasasiz ic, duru bakis, nurlu yüz,
Ayirt edilmeyen günle gece,
Burada cözülemeyen bilmece; 
Burada, ferahlik icinde gülen,
Ic atesi, göz nuruyla cizilen
Öz siirin, temiz askin gercegi:
Nar,nergis, karanfil, erik cicegi,
Bal sarisi, beyaz, cimen yesili
Mavinin konusan sicacik dili.
Pembe kabugundan soyunan sogan,
Bakislarin dinlendigi erguvan,
Badem cicekleri, kizil laleler,
Isik kemeri kuran selaleler
Bir ic acan sarki dallar boyunca
Ve rengi her an tazelenen gonca.
Zihin gökyüzünde, gönül sevincte,
Esenligin hüküm sürdügü icte
Yeserirken sirri bir mucizenin,
Cami esiginde dize gelmenin
Varamaz zevkine asla ham sofu.
Ruhun en fakiri, ici en kofu
Bile zengin, hosnut döner oradan.
Döner gibi kutsal bir maceradan.
Bir yoldur sanki her cami esigi,
Göklere acilan rahat ve iyi.
Bir yol üstünden bulutlar gecer.
Bir ucu toprakta   ve öbür uucu
Kacinci katinda kimbilir gögün? 
Bu yoldan, bu yoldan günde bes ögün
Tanri´ya sükreden insanlar gecer:
Kimi arzulardan silkinmis, temiz,
Güvercinler gibi, rüyada, sessiz,
Insanlar, insanlar, birer ikiser...
Cirkinin hos göründügü mahser
Yerine döndügü bir anda icin,
Ne sihirli seccade, ne güvercin,
Ucamaz bu yolda ruh gibi.
Ruh, o hür mesafenin galibi,
Ele avuca sigmayan hafiflik.
Mechul buutlar arasinda mekik
Dokuyan kus; her günahkar bedenin,
Aydinlikta yolunu kaybedenin,
Belki güne, belki kibleye dogru,
Sevki yüzlere vuran seye dogru
Vakitli vakitsiz actigi yelken.
Gök duru, ic rahat ve hersey güzelken
Ve en hos yerindeyken yolculugun,
Bir sabirsiz,titrek, ince solugun
Kararttigi canim ömür cirasi,
Ruhun bir anda degisen mecrasi
Ve akmaga baslayisi rasgele.
Mesafe dedigin gelir mi ele? 
Vurur mu aciga derinligini,
Hic günes görmeyen canavar ini? 
Benim bildigimse o soguk alev,
O her gece sehre inen sinsi dev,
Karaya oturan kapkara bulut,
 Karanlik...Gözlere dolan ince kum,
Günahlara canak tutan ucurum
Pek sermez sirrini gün isigina.
Bir gül dalina, dag sarmasigina
Yürüyen öz suya dönen ruh bile,
El yordami, ic güdümü,nafile
Bulamaz yolunu ferah göklerin.
Gökler... O rengi övüleceklerin
Ilki gökler... Cini döseli tavan! 
Ey gölgesinde gözlerini ovan! 
Öyle, durduguna bakma onun.
Onun, gün ortasi, insanoglunun
Basucunda piril piril parlayan,
Bir ici güzelligini tekraralayan
Cami kubbesinden pek farki yoktur
Bir dua, bir ezan, bir sarki yoktur
Ki, bu kubbede durulmamis olsun,
Sonunda ALLAH´I bulmamis olsun.
NÜZHET ERMAN
<end>

<start>
Gelin, kanlarimizdaki bir kac tutam demiri
Dostluk atesine salip
              Kizdiralim bir güzel!
Ask ile döve döve hosgörünün örsünde,
Gönül buzlarini kalip kalip
               Kiralim bir güzel.
Ha zerdali cicegi, ha karinca, ha insan! 
Gelin, karsilarinda elpence divan
Ve de agzi acik hayran
               Duralim bir güzel.
'Gün yeni, günle gelen rizik da yeni! '
 Demis, Geyikli Baba, Anadolu ereni.
Zaten, bin su kadar yil, Ipek Yolundan
Derleye  derleye gelmisiz Nevruz ciceklerini.
Yanlis olani biliyoruz artik! 
Yalana karnimiz tok! 
Dogruyu da ögrendigimize göre:
Tabani her yer, tavani gökyüzü,
Dayanaklari akil,sevgi, iz´an..
Gelin su köhne, su canim dünyayi sil bastan
                           Kotarip, kuralim bir güzel!
NÜZHET ERMAN
<end>

<start>
Sokaklarda çöp tenekeleri
Çöp tenekelerinde kedi
Kedi sokağ....................
<end>

<start>
Başımı rakı değil döndüren
Bu öğle sıcağında, 
Ekmek ko....................
<end>

<start>
Kaç bin alkış, gözyaşı ucu
Sarmaş - dolaş arkadaşlık pabucu
Aynaların bu ka....................
<end>

<start>
Yalan şeyleri özlemişim nafile
Nafile şiir yazmış, kahırla....................
<end>

<start>
İnadınamı güzelsin
Akşamüstleri,....................
<end>

<start>
Bir damla düştü gözlerime
Geçen buluttan,
Hatırladım inanmanın ne olduğu....................
<end>

<start>
Niçin yaşadığını, öldüğünü bilmeyen
Dert çeken dost
Çürüyen dost,
Sizin için söylüyorum
Milyonlarca harp ölüsü adına
İyiliğin, kardeşliğin, ümidin
Aynı hakkın, hürriyetin
İnsanlığın şarkısını.
Birdenbire çıldırmaya başladı
Komşunun bahçesinde ağaç
Vapur, meydan, lokomotif.
Fecirle ürperdi şehir
Açtı çocuk gözlerini
Gök mavisi camlardan
Masmavi gökyüzüne
Anasını görmeden
Müşterinin koynunda
Çıktı mektep yoluna
Umumhane kapısından
Ve denize bağlanan sapa yollardan
Koşar adım gidiyor
Fabrikaya, rejiye
Uykuya döşekl....................
<end>

<start>
Her yerde aynı hava, aynı koku, aynı dert
Korkuyorum.
Sen de kaçma bu şehirden
Yalnız bırakma beni....................
<end>

<start>
Ağacım, dört kol çengi kıyamet 
Her dalımda bir memleket 
Uzar kollarım uzar ....................
<end>

<start>
Yürümüş otlar dizine 
Kentin ışıkları gözüne 
Herkes cümbüşüne sazına 
İlmik senin boğazın....................
<end>

<start>
Çalmasın kapımı kimseciklerim 
Boş bulut yıldız yalnızlığında 
Çok uzun gözlerinin içindeyim 
Çalmasın kapımı kimseciklerim ....................
<end>

<start>
Arzusuyla göç etmedi 
Kelepçe....................
<end>

<start>
Çok yakında bir gün 
Çok yakında bir gün 
Ağır uykulardan uyanacaklar 
Zor kapıları açacaklar 
Yere sağlam basaca....................
<end>

<start>
Ağlar mıyım ben de baba
Bir gün olur senin gibi? 
Senin gibi kalır mıyım
Alınyazısı altında? 
Taşı delip fırladığını bilirim,
Bilirim ot yediğini,
Ö....................
<end>

<start>
Birinin bıçak vardı elinde, 
birinin beyaz bir gül, 
İkisi de yorgundu, ....................
<end>

<start>
Memnunum diyemem yaşadığıma, 
Bana bir şey söylemiyor 
Bu deniz parçası, bu taka.
Gün bitti, yollara düştü kahır 
Ötme vapur, gelemem ....................
<end>

<start>
Ağaçlara kara kuşlar dadanmış 
Elmalar delik deşik, 
b....................
<end>

<start>
Ekmeğimi gözyaşıma bandım da yedim.....................
<end>

<start>
Gözlerim kan denizi,
Geleceğe sıçrıyor geçmişteki sızı.
Bir lo....................
<end>

<start>
Ben bir harp esiriydim
Bulutları seviyordum, hürriyeti seviyordum
İnsanları seviyordum, yaşamayı seviyordum
Bulutları gözlerimden boşalttılar bir gece.
Yalan söylemeyen bir dünyada.
Ben de yalan söyleyemem.
Ve ....................
<end>

<start>
Malum paradan yana çektiğimiz,
Dert mi ararsın sen bizde,
Dertten yana salkım saçak yüklüyüz; 
Gülümse talihimiz, göster çocuk y....................
<end>

<start>
"Değil kardeşim, değil
               Gök mavi değil, dal yeşil değil"
       C.S.TARANCI
İnan kardeşim inan
Gök mav....................
<end>

<start>
Gece yarılarını gösteriyor saat
Meydanlarda,
Bayram sevinçleri boşalıyor açlığa
Trenler çığlık çığlığa
Garda..
Gece yarılarını gösteriyor saat
Ekmekler alevden nardan
Körleri acıktıran
Yatacağı, seveceği, okşayacağı
İ....................
<end>

<start>
Halkın azını aldatırsınız
Her zaman,
<end>

<start>
Yıldızların hepsi birer muamma,
Hepsi ayrı âlem....................
<end>

<start>
Bir döşekte upuzun
Ufuklar ötesine uzanmış
Ayakları mahzun.
Çatlamış iki gözü tam ortası....................
<end>

<start>
Gözlerinde deniz, gözlerinde gemi
Gözlerinde çırılçıplak çocuklar
Rüzgar esiyor rüzgar, meltemdir
....................
<end>

<start>
Bütün sınırlarını aştık da dağların
bütün okyanusların kapılarını
düşle gerçek kucak kucağa
köpükle dalgakıran
ve yalnızlığın deniz feneri
Biz ki asırlardır sesiydik aşkın
bir kuş azatlamadık
bir boncuk geçirmedik
incecik bilekteki son boğuma
Çömlekçi söyle bana
nasıl bulur gizli bir liman
insan kendinden bunca korkarsa...
<end>

<start>
Düşlerin mavi sağanağında bir gece
sordu cesur ve yılgın
bakışıyla bir kaçak:
Seni nasıl sevmeli?
İpeksen çıldırır yüzlerce tırtıl kıvrımı
suysan tutulmaz bir uçarı nem
gülüşsen tam ortasından parçalanan bir çelik
seni nasıl sevmeli?
Düşlerin mavi sağanağında bir gece
soluğun soluğu susturduğu Afganistan
Karanlık kayalarda saklı turkuaz
kuytu mağaralarda gizemli bir fısıltı
ateşi üfleyen dudak kadar kırılgan
her damla terin pusata dönüştüğü
dünyanın gözyaşı ve isyan.
Toprağa gömülmüş kesik kollu bir heykel
renk, ses ve tatlarla yıkılan idol
akılla duygu ve çatışma ve cansıkıntısı
en ince ayrıntılarla yeniden yaratılan
çağdaş bin tanrı... bin tanrı daha.
Seni nasıl sevmeli..?
İnsanın insanı doğurduğu bir öğle vakti
- kil ya da kaburga kemiğinden değil -
mermer serinliğinden
bir ırmak akışından
kuşların ötüşünden
ışık selinden
insanın insanı doğurduğu...
Sordu cesur ve yılgın
bakışıyla bir kaçak:
Turkuaz nerden ulaşır çarşılara bilmeden
sorgulamadan geçitsizliği
seni nasıl sevmeli?
Düşlerin mavi sağanağında bir gece
anladım ne zaman düşürdüğümü
göğsünde ürküntüsüz tek denizi taşıyan
o güvercini.
Dağları da yitirdim
vitrinlerle kuşatılmış bir şehrin
salgınına kaptırıp kendimi.
Kimbilir kaç kadından birikmiş turkuaz
güneşin tutsak yanı
seni nasıl sevmeli..?
<end>

<start>
Ölümün hasatıydı Sivas ve bol oldu ürün
bir tırpan ucunda savruldu sesimiz
sesimiz Yasemin, Gül, Hasret
ince ve uzun kanatları kırlangıçların
sesimiz sabah serinliğinin çiğ damlaları.
Unutsun bütün şarkılarını bu şehir
unutsun ipeksi dönüşlerini turnaların
unut beni sevgilim
yarısı kül bir kadınım artık
Hep böyle ıssız mı olur katliam sonrası kentler
ırmak bile susar mı, rüzgar korkar mı sokaklardan
biter mi çığlık ateş ve dumanla...?
Ölü çocuklar da doğurgandır ölü aşklar gibi
kesilmiş kavaklar da ıslık çalar
dilini yitirmişse de şiir
bir deniz feneri çizmenin tam zamanıdır.
<end>

<start>
“Sizden biri…”
Toplum ve birey. Toplum oluşturabilen bireyler. Toplumun bir parçası olan birey. “Siz” denilerek hitap edilen bir topluluk ve o bütünün her “bir” parçası.
“ Bir kötülük gördüğünde…” Görmek ve kötülük. Görmek ve gördüğünü ayırt edebilme yetisi. Görmekle başlıyor her şey. Eylem ancak göz penceresinden içeri girebiliyor. Kelimeler önce göz kazanında pişiyor. Resimlerin ilk eskizleri göz tuvalinde şekilleniyor. “Görenle görmeyen bir olur mu? ” Olmaz. Peki neden görenle görmeyen aynı vagonda seyahat ediyor!
“ Eliyle düzeltsin! ” El, yabancı değil. Eylemin bayrağı. İşin makasçısı. Kudretin köprüsü. Söz dinletebilen bir else yukarı kalkması yetiyor kötülüğü durdurabilmek için. Söz dinlenmediğinde parmaklar bir araya gelerek, omuz omza eğilerek avuca, eli yumruğa çeviriyor. Yumruk kötülük karşısında ne güzel bir el! Ya eli tutmuyorsa. Yaşlılıktan, sakatlıktan veya kölelikten olabilir bu. Ya da gücünün farkında olmamaktan. Elini hareket ettirecek gücünün olmadığını düşünmekten belki de. Korkaklığın ve tembelliğin bir illüzyonu olabilir bu.
“ Buna gücü yetmezse,”
Gücün çeşitleri var. Bir şeye gücün yetmiyorsa arkanı dönüp gidemezsin! Hey sen! En üstteki şerefeye çıkamıyorsan bir alttaki şerefeden okuyabilirsin ezanı. Ümitsizliğe hakkın yok.
“ Diliyle düzeltsin! ” Sözün gücü küçümsenebilecek bir güç değil. Söz hutbe. Söz, diplomasi. Söz tehdit. Söz vaat. Ve söz şiir, edebiyat. Son Peygamber bildirdi bunu: “Öyle beyanlar vardır ki sihirdir.” Eğer görmüşse şair, gösterir de. Şairler Suresi'ndeki başıboş şairlerden değil, Şairler Suresi'ndeki zulme karşı direnip öçlerini alan şairlerden olur. Dille müdahale ederek uyandırır toplumunu. Akif gibi, “Ben böyle bakıp durmayacaktım, dili bağlı,/ İslâm'ı uyandırmak için haykıracaktım! ” diyerek hem kendi haykırışını tevazuyla gizler, hem gelecek zamanların şairlerini haykırmaya çağırır. Hem eliyle düzeltmeye gücü yetenin elini saklayarak dilini ortaya çıkarmaya hakkı yok. İşte Mekke'nin beş büyük şairinden Kaab bin Mâlik. Tembellik, bahar ve hurmalıklar, Tebük Gazvesi'ne katılmaktan alıkoyuyor onu. Öyle bir ceza veriyor ki Allah'ın elçisi ona dönüşte tüm zamanların söz sahiplerini derinden sarsıyor. Sessizlikle cezalandırıyor. Kaab bin Malik'i. Sözü yüce bileni, sözle varlığını ve varlıkları çerçeveleyeni sessizlikle cezalandırıyor. Hiç kimse konuşmuyor onunla. Eşi, dostları, arkadaşları. Ta ki âyet nazil olup affedilinceye kadar. Kötülüğe hem eliyle hem diliyle müdahale edebilecek olan ikisini birden yapmak zorunda. İşte Abdullah bin Revaha. Şairler Sûresi'nin ilk dört âyeti indiğinde sapık kimselerin uyduğu her vadide başıboş dolaşan şairlerden olma korkusuyla ağlayan Abdullah bin Revaha. Gözyaşları daha kurumadan “Ancak iman edip Salih amel işleyenler, Allah'ı çok ananlar, kendilerine zulmedildikten sonra (peygambere hiciv yapan kafirleri reddederek)  öçlerini alanlar müstesnadır. O zulmedenler, yakında hangi dönüş yerine döneceklerini bileceklerdir,” âyetleriyle yeniden dünyaya gelen Abdullah bin Revaha. Hem ayaklarına hem diline güç veriyor yüce Allah. Henüz Mekke fethedilmeden hicretin yedinci yılında, bir umresi var ki Müslümanların anlatılmaya değer. Müslümanlar, müşriklerle yaptıkları anlaşmayla umre yapmaya gidiyorlar sevinçle. İşte Mekke'ye giriyorlar. Son Peygamber Kusva adlı devesinin üzerinde. Devenin yularını bir şair çekiyor yürüyerek. Yüksek sesle şiirler okuyan bu şair Abdullah bin Revâha'dan başkası değil. Şiirleri işiten Hz. Ömer, bunun Resûlullah'a saygısızlık olduğunu düşünerek susturmak istiyor Abdullah bin Revâha'yı. Fakat Hz. Peygamber(sav)  susturmuyor şairini. "Ömer bırak onu! "diyor. " Düşmana karşı oklardan daha tesirlidir Abdullah'ın sözleri! " Herkes Abdullah bin Revaha olamaz. Dili de dönmeyebilir insanın. Dönse bile bir tesir icra edemeyebilir kötülük karşısında.
“Buna da gücü yetmezse,”
Diline bile söz geçiremeyebilir insan. Diliyle bile söz geçiremeyebilir. Diliyle bağlı ayakları çözeceğine, diliyle kendi ayaklarını bağlar. Hadi “Dilsiz Şeytan” olmadı, “Hakkın Dili” de olamadı o. Şimdi ne yapacak elinden sonra dilinin hapishanesine düştü. Yalnız duvarlarla set çekilmedi ayaklarına, ses geçirmez camlarla kuşatıldı. Müebbet bağlı mı kalacak elleri? Müebbet susacak mı?
“O zaman kalbiyle buğzeder.”
Kalp sığınağına iner bombalama sürerken dışarıda. Dua sadağından çıkarıp oklarını bir bir yollar besmeleyle kötülüğe karşı. Kinini kalp toprağına eker ve her gün sular onu buğzuyla. Kalp sığınağına inmek oradan bir daha çıkmamak anlamına gelmez. Binanın en alt katında olsa da, dil ve el katlarına çıkamasa da bir süre. Kalbiyle buğz edebilirse gerçekten. Kalbi onu yükseklere fırlatacaktır.
“İşte bu imanın en zayıf halidir.”
Fakat zayıflar güçlenebilir. Zayıf düşebilir güçlüler. En alt kat olsa da kalp binanın temelidir. Nasıl kalpte büyüyen sevgi aşığı götürürse sevgiliye. Kalpte büyüyen buğz da mümini düşmanıyla hesaplaşmaya götürür. Hezimet kalp sığınağına girmekte değil, hezimet kalbi de terk etmektedir.
Ey şairler, romancılar, hikayeciler! Ey kalbi suni teneffüsle canlandıran sâhirler! Ne olur terk etmeyin kalbi! Kalbinizi terk etmeyin ki kalpleri canlandırabilesiniz. Orası sizin tepeleriniz, orada durmanız emredildi. Yaylarınız ve oklarınızla bekleyeceksiniz o tepeyi. Kötülüklere karşı verilecek savaşın sonucu sizin tavrınıza bağlı. Ganimetlere kaymasın uykusuz kalan gözleriniz. Neden titriyorsunuz! Üşüdünüz mü? Bulutları sırtınıza alın. Size semadan ok atmanız emredildi.
<end>

<start>
Kelimeleri dudaklarından değil, ellerinden dökülüyor. Hayır dilsiz değil, dilini uçsuz bucaksız bir yarımada gibi anlamın ölü denizine uzatmış. Yüzeyde en küçük bir kıpırtı yok, en küçük bir dalga. Heykeltıraş mermere dayamış keskisini. Çekicin ilk dokunuşunda, daha ilk parça kopar kopmaz mermer kütleden, derinlerde başlıyor devinme. Çekicin her inişinde balık sürüleri yosunların içine saklanıyor. Koparılan her parça fırtınanın o muhteşem yapbozunu tamamlıyor. Sonunda resim, üzerinde sandalla gezinilen batık bir şehir gibi çıkıyor ortaya ve ürpertiyor ruhları. Suyun yüzeyinde ise hala bir kıpırtı yok. Heykeltıraş “taştan bir gemi” ve “mermerden balıklar” yontmuş göz açıp kapayıncaya kadar. Her yer sessiz, çıt yok fakat “içimizde balyoz gürültüleri.”
Cahit Zarifoğlu'nun şiirinden susarak söz etmek mümkün olsaydı, en yerinde söz bu suskunluk olurdu. Ağzını bıçak açmayan bu heykeltıraşın heykelleri belki o zaman ellerini omuzlarımıza koyardı şiirin sırrının ‘söylemek' değil ‘susmak' olduğunu fark ettiğimiz için. Zulalarındaki anlamı yalnız mahkûmlara saklayan sözcüklerin dışarıdakilere verebilecek bir şeyleri yok. Alınmasınlar. Mahkûm olmadan el sürmek yok mahrumiyetin içinde saklanan varlığa. Çinli şair “Biz şairlerin yoklukla mücadelesi, onu varlığı ortaya çıkartmaya zorlamak içindir. Sessizliği bir müzik yanıtı almak için tıklatırız” diyor da ağzını bıçak açmayan heykeltıraş günlükten bir yontuyla tıklatmıyor mu kapımızı: “Güneşsiz bir gökyüzü kadife ayaklarıyla geziniyor etrafta. Toplanma yerindekilerin eşyalarına kadar inen sessizliği hiç kimse dağıtmak istemiyor, dağların üzerinde asılı duran borazana sahip çıkmıyorlar. Oysa hayat sırtlarında ısırmak üzere arkalarında hazır. İyice beyazlaşan göğün üzerinde soluk bir iki yıldız, hala ufkun altında olan güneşin ağır gövdesini bir parça daha yukarı kaldırmasıyla dağılıp gitti.”(Yaşamak, Cahit Zarifoğlu, s.133)
Dağların üzerindeki borazana sahip çıkmak kolay değil. Kelimelerin arasındaki boşluğa kendini atıp paraşütünü açmayı gerektiriyor. Kulelere bağlı oyuncak paraşütlerle atlamaya alışmış zihin ve kalp tembellerinin işi değil bu. Okumak yazmak kadar cesaret istiyor çünkü.“Yankı”nın saklandığı sarp kayalara tırmanmak gerekiyor kulak verebilmek için. Şairin göze aldığını göze almak! Zira çakılma tehlikesi şairler için de var. “Yonttuğunu bir taş parçası olarak bırakma tehlikesi”nden söz ediyor Max Frisch. Fakat ağzını bıçak açmayan heykeltıraş teriyle mermeri yumuşatarak yontmaya devam ediyor. Yontuyor, yontuyor, yontuyor, içinden bir şey çıkmayacak korkusuyla kırbaçlayarak kendini. Şairin “Yonttum yonttum/taş bitti sen çıkmadın”(Cahit Zarifoğlu,Ve Çocuğun Uyanışı Böyle Başladı)  demesine aldanmayın. Mermer kütle yontula yontula bitmiş olsa da kalan “HİÇ”tir. Yani şiir. Hani sufilerin hat sanatıyla ebedileşen “hiç”i. Hani yokluğun omuz omza durarak var olanı çerçeveleyen levhası: HİÇ-HİÇ-HİÇ! Acaba İsmet Özel de bu yüzden mi “Hiç” dedi şiire.
“Yaşamayı bileydim yazar mıydım hiç şiir?
Yaşamayabileydim yazar mıydım hiç şiir?
Yaşama!
Ya bileydim?
Yazar: Mıydım
Hiç: Şiir”
Kırk yedi yıl yaşamaya çalıştı ağzını bıçak açmayan heykeltıraş. “Yaşamak” ismini koyduğu günlüğüne yazdığı ilk satır şuydu: “Ne çok acı var! ” Bu yüzden hep kaskatı kesilmiş heykeller yonttu acıdan. Acı duymuş gibi yapmadı. Canı yandı gerçekten! Heykellerini yaparken kendi ellerini yonttu. “Ellerimi bıçakla/yontacağım deniyor/İlkel bir sevinç destan ve kan/Şiir en safından/Sonra soyut heykeller”(Cahit Zarifoğlu, Ben Dirimle Doğrulurken)  Sonra acı merhamete dönüştü ve soylu bir mümin nasıl yaklaşırsa çıkmazlara, öyle yaklaştı. “Korku salardı inceliğin acıman tevazuun/Dünya ve insan çıkmazlarına yumuşak bakışın.”(Cahit Zarifoğlu, Kayıt)  Acıtır gibi yapmadı, Maraş bıçağıyla söğüt dalı soyar gibi kavlattı ruhları. Şaşırdı ve şaşırttı. Korktu ve korkuttu. “Sizi şaşırtıyorum. Sanatım/ Fakat ben korkutuldum.” (…Ve Çocuğun Uyanışı Böyle Başladı)  Ağzını bıçak açmayan heykeltıraş bu yüzden kelimeleri yeniden oydu. Az yürünmüş yollardan bile yürümedi, yürünmemiş yollar açtı ormanda. “Uyan şairim uyan! ” diyerek şairleri ıssız bozkırlara çağırdı. “Onlara ilk hamlede, bildikleri kelimeleri, şimdiye kadar aşinası olmadıkları şekilde kullanmayı öğret. Sen aşk deyince, bilsinler ki artık, o şimdiye kadar bildikleri değildir. Sen görev deyince, ellerindeki görev demetleri buruşsun. Başlarının üzerinde ilahi nazarın bir tek an bile eksik olmadığını yaşamaya başlayarak, gerçek bir sorumlulukla belleri ikiye katlansın…”diye mırıldandı kendi kendine, “özgünlük” ve “sorumluluk”u hatırlattı. (Cahit Zarifoğlu, Zengin Hayaller Peşinde, s.58)
Şiire vurulacak neşterin adlarıdır bana göre “özgünlük” ve “sorumluluk.” İşte bu yüzden Cahit Zarifoğlu'nun yanında saf tutmak gerekiyor. Haydi arkadaşlar! Ne bekliyorsunuz! ! !
(Hece Özel Sayı 126-127-128, 2007)
<end>

<start>
Dört kat elbise değiştirdin Bombiks Mori 
Ne tığ gibiydin, ne tığın vardı
Dokunmadan anlamak halis ipeği
Dokununca herkes anlardı
Fakat yalnızdın Bombiks Mori 
Âhın kararttı kozanı
Keşke söyleseydiler
yaprağın ipek olacağını
Tüccarlar makaslar kumaş topları
Bıktın mı duttan
Hint portakalı mı çekti canın
Bombiks Mori 
Kazanlar kaynarken yandı mı canın
Bedestende kelebek bulutları
Sana yasak Bombiks Mori 
Giyemezsin sen ipeği
Sana yasak Bombiks Mori
Halkalar arasında kara kurdele
Makas kes hadi
Kavrulan kelebeği
<end>

<start>
sıkıntı basıyor yolcuları
yanaşamıyor gemi
kıyı az ötede
yanaşamıyor
azapların en elimi
kıyı yanındayken yanaşamamak
kaptan çabuk tut elini
kaptan elini
gemi dokununca iskeleye
kanatları dökülecek kuşların
iskeleye dokununca gemi
birer birer düşecekler denize
yanaşamıyor gemi, gemi yanaşamıyor
nefessiz kalıyor yaşlı bir kuğu
ah çamur! 
toprakla suyun çocuğu
<end>

<start>
hükümdar, hükmü geçmeyince dar
dar kapılardan geçmeli başı eğik
yalanla murassa tacını
çember gibi çevirmeli yollarda
hükümdar hükmü bir masal bilip
ne tuhaf mührün leke kokması
ağacın sudan korkması ne tuhaf
ne tuhaf yüzde kum fırtınası
bir hükümdarın ağlaması ne tuhaf
uçar kokusu haşebî tespihlerin
vezirlerin elinde zergerdan, mercan
şahmaksut, kehribar, akik, kantaşı
sırtında otuzüç kere şaklayan
tane, durak, imâme, kamçı
tombak ibriklerden soğuk su akar
cariyeler kalkmaz mangal başından
bir gelincik fıdıldar sarkıp ebrudan
abdest alırken üşür hükümdar
küreklerini hatırlar gölde kayıklar
koşmayı unutur av köpekleri
gülmeye başlar birden hükümdar
soyatarı denerken yeni giysilerini
ne çeşnicibaşı yemeği tadar
ne tellallar okur hükümlerini
gülabdândan gül dökülmez hükümdar
sahibine gösterir atlar yelelerini
kararır telkârî fincan zarfları
kahve kadar makbuldür köpüğü kanın
yorulup taşımaktan hatıraları
topukları toprakla tanışır hükümdarın
<end>

<start>
ıslak bezde kalır alnın sıcaklığı
cam arkasında kıpırdar buğu
ümmîdir okuyamaz dudaklarını
nasıl bir alfabe bu
anahtar söz verir anahtarlığa
kapıda uyur geceler boyu
şiir küser koştuğu dağa
nasıl bir alfabe bu
ah bu müflis tüccarı ayıplamayın
bir vitrinden seçtim ben onu
fiyatını bilmiyordum
etiketi yoktu
<end>

<start>
Zarfın üstüne ismini yazıp postanedeki memura uzatıyorum. Memurda zarfı geri uzatıyor bana. Bunun üzerine yaşadığın şehrin ismini yazıyorum. Memur başını iki yana sallayıp, geri veriyor zarfı. Bu defa oturduğun semtin ismini ekliyorum. Hayret, zarf yine karşımda.. Cadde ismi de yetmeyince, sokağın adını yazıyorum. Fakat, memur ısrarla kaşlarını havaya kaldırmaya devam ediyor. Bu sefer apartmanın ismini yazmak zorunda kalıyorum. Memur “numarası” diye azarlıyor beni. Apartmanın numarasını da yazıp hışımla veriyorum zarfı. Memur ayağa kalkıyor… Bir adım geri çekiliyorum. “Daire numarasını da yazacaksınız! ” diyor, nazikçe.. Daire numarasını da yazıyor, sonra kendimden emin bir şekilde gülümseyerek uzatıyorum zarfı.. Memur önce cebinden bir mendil çıkartıp alnındaki terleri siliyor. Sonra sesini kalınlaştırarak: “Pul” diyor.”Pul! ”
Demek yazdıklarımı sana ulaştırabilmek için küçük bir bedel ödemem gerekiyor. Elimi cebime atıp bozuk para arıyorum. Bozuğum yok. Cüzdanımdan çıkarttığım kağıt parayı uzatıyorum memura.O, kağıt parayı önce parmaklarıyla yokluyor,sonra ışığa tutuyor. Aman ALLAH’ım! Yüzündeki ifade değişiyor memurun. Bağırmaya başlıyor:
-“Sahte bu, sahte! Bu mektubu gönderemezsin! ”
İkinci cümlede gizli bir sevinç hissediyorum.
Sevgili Dost,
İşte eline geçmeyen son mektubumun hikayesi bu. Postanedeki memur haklıydı. Çünkü Sokrates’in; “Hiç bilmemek eksik bilmekten yeğdir” sözünü bilmese de, eksik bir adresle gönderilen mektubun yerine ulaşamayacağını çok iyi biliyordu.
Sevgili Dost,
Hayat, bilgi istediği gibi bedel de istiyor. Ekmeği tanıman yetmiyor, onu sofrana götürebilmek için bedel de ödüyorsun. Postanedeki memurun “pul! ” diye feryat etmesi boşuna değil… Hayat bedel istiyor…
Sevgili Dost,
Postanedeki memur, kağıt parayı ışığa tutarak “sahte” olduğunu anladı. Sen nasıl ayıracaksın sahteyle gerçeği. Acaba nasıldır sahtesi basılamayacak dostluğun resmi..?
Sevgili Dost,
İnsan bir bakışla ne görebilir..?
Posta Kutusundaki Mızıka
Şule Yayınları 59. Baskı
<end>

<start>
Bir kapı açıldığında kapanmıyorsa bir kapı, açılan kapıdan kovulmuş olarak girer insan. Susmaya talip olan akıl anahtarıyla kilitlemiyorsa dilini, düşünce penceresinde ışık ne arar! Yolcu atını bağlasın o halde, alınacak çok mesafe var. Dinlenen bir atın yol almadığını kim söylemiş! Kim söylemiş elinde fenerle bir gece vakti yürüyen körün hikâyesini? Değerli bir malı alacak kadar paran varsa kulak kesil. Zira pahalı malı ucuza satmaz Molla Câmî: “ Körün biri simsiyah bir gecede elinde fener ve omzunda testi yürürken, boşboğazın biri yanına yaklaştı ve şöyle dedi: ‘ Ey nâdân! Senin için geceyle gündüz birdir. Karanlıkla aydınlık arasında bir fark yoktur gözünde. Fenerin ne faydası olur sana o halde! ’ Bu söz üzerine güldü kör ve sonra: ‘ Bu fener kendim için değildir! Senin gibi kör kalpli sersemler içindir ki, bana çarpıp da testimi kırmasınlar’ dedi.”
Peki sonra? Sonra şiirini üç cam testiye koydu Câmî. Üç dîvan kurdu da yargıladı şiiri: “ Fâtihât eş-Şebâb”, “ Vâsitât el-İkd”, “ Hâtimât el-Hayat” adını verdi onlara. Boncuk değil inci avcısıydı! Fars şiirinin fârisiydi. Hint üslubunun dâhisi… Kölesi değil şiirin, efendisi! Köleler zincirlerini sürüklerken vadilerde o bir yanardağ gibi açıp ağzını lav tükürüyordu üzerlerine: “ Mücevherden anlamayan, umut ve korku ipine boncuk dizenler! ”, “ Açgözlülük ipliği ve laf iğnesiyle her alçağa giysi dikenler! ”, “ Kedi hırlayınca deliğine kaçan farelere ‘ Sen aslansın! ’ diyenler! ”, “ Kalbi kararmış ve dar eski hokkalar! ”, “ Çuvaldızla delsen bir damla kanı akmayanlar! ”, “ Kafiye gibi kendini daraltanlar! ”, “ Herze söyleyip latife zannedenler! ”, “ Her davete seyirten, ayrana üşüşen sinekler! ”, “ Devranın dükkanında pahalı malı ucuza satanlar! ”, “ Şiiri murada erme vasıtası yapanlar! ” İşte onlardı şairliği ayağa düşüren, geçim aracı yapan. Onlardı Câmî’ nin sözlerinden deliler gibi kaçan.
Zıtların çocuğuysa denge, Câmî’ nin ayaklarının farklı istikametlere doğru gidip gelmesini anlayabiliriz. Cambaz elindeki sırığı bir sağa bir sola doğru eğiyor, adımını kâh ileri kâh geri atıyorsa da herkes bilir ki onun sapmayan bir yolu vardır. Bu yüzden ancak cahiller cambazın yalpaladığını sanır, sabırsızlıkla onun ipten yuvarlanmasını beklerler. Câmî bir yandan sanatının yüksek mertebesinden söz edip, “ Şiirin karşılığını vermek Allah’ a mahsustur! ” derken, öte yandan “ Güzelliği yalana borçlu olan bir sanatın basiret ehli nazarında ne değeri olabilir! ” demektedir. Bir yandan “ Şiirin değerini gör ki, kâfirler onunla Peygamber’ in elçilik şerefini inkâr etmek istediler. Kur’ ân’ ın ona indirilmediğini ispat etmek için, Peygamberi şairlikle itham ettiler! ” derken, öte yandan “ Şair, kısa bir kelime olsa da yüz binlerce şer ve fesadı içinde toplamıştır.” sözünü sarf edebilmektedir. Doğrusu bu sözler birbirini yalanlamaz, olsa olsa tamamlar. Câmî yükselmeye vasıta olabilecek bir şeyin alçalışın da aracı olabileceğini söylemektedir aslında. Yükseklerde gezinmek isteyen şaire yıldırımları hatırlatmaktadır. Bir şemsiye önermektedir ona, kül olmasını engelleyecek bir paratoner. Belki de bu yüzden “ Kemal Hucendî’ nin, Hafız’ ın dîvanlarına ve Hz. Ali’ nin yüz sözüne cevap verdim! ” diye övünen bir şaire “ Peki ama Allah’ a ne cevap vereceksin! ” diye gürlemiş, kelamını tartamayan bir başka şairin “ Kâbe’ ye gittiğim zaman kutlu olsun diye şiir dîvanımı Hacerü’ l-Esved’ e sürdüm! ” sözünü şu cevapla silkelemiştir: “ Zemzem kuyusunda yıkasaydın daha iyi olurdu! ”
Câmî dertlidir. Şikâyeti şiirden ziyade “ Şu kamış gibi boynum onların şerrinden büküldü! ” dediği sözde şairlerdir. Onlardan o kadar bîzar olmuştur ki hızını alamayıp şiire bindirir topuzunu çoğu kez. Gerçekten ne faydası vardır şiirin? Böyle zamanlarda kendinden bir Câmî daha çıkarıp yakasına yapışır ve; “ Şiirden yüz çevirmek istiyorsun ama gece gündüz şiirden el çektiğin de yok. Zamane şiire bu kadar kapılmış ama kendin söyle! Şiir karalamanın ne faydası var! Şu şiir oyuncağından vazgeç! Keşke bilebilseydim daha ne kadar aldanacağımı bu oyunla! ” diye hırpalar onu. Ancak bir süre sonra fırtına diner, sahili yağmalayan dalgalar durulur ve Câmî’ nin kelimeleriyle dokuduğu yelken rüzgarı kucaklayıp sonsuzluğun her an değişen ufuk çizgisine doğru yol almaya başlar. “ Deniz birdir, dalga binlerce, binlerce. … Yüz birdir, aynalar sayısız… ” Bir’ e teslim olunca kayık nasıl da yüzmektedir? .. Bire inince yüz ne kadar mütebessim!
“ Şiir nedir ki? Zihin kuşunun şarkısı! 
Şiir nedir? Sonsuz dünyanın aynası! 
Kuşun ise şöyle anlaşılır değeri 
Acaba yolu külhândan mı geçmektedir gülistandan mı? 
İlâhî bir gül bahçesinden derlenir şiir 
Gücünü ve gıdasını semadan devşirir.”
<end>

<start>
Her oyunun bir eşref saati vardır akrep ve yelkovanın kaskatı kesildiği, aklın gizli düğmesine dokunup, film bitmeden salonun ışıklarını yakan.
Teşrifatçıların kaçışan kirpilere göz kovuklarınızı gösterdiği, rüyaya devam etmeyesiniz diye gözbebeklerinizi incittiği, perdenin hayallerinizin hamaklığından vazgeçip beyaz bir gulyabaniye dönüştüğü an Oyunda olduğunuzu fark ettiğiniz ürpertici bir kesittir bu. Filmin içinde sıcak şekerler gibi eriyip akarken yanan ışıklarla beraber sinemada olduğunuzu fark edip koltuğunuzda buz kestiğiniz o an, bir cümle ruhunuzda yanıp sönerek işaret vermeye başlar:  Artık bu oyunun tadı kaçtı!  Bu öyle bir sinyaldir ki hakikatin sınırlarına girene kadar peşinizi bırakmaz. Bahçede oynayan çocuklar nasıl güneşin gitmesiyle beraber evlerinin cılız ışıklarına kelebekler gibi üşüşür ve yorgunluklarını tam o anda hissederlerse, siz de hakikatin evi dışında bir hayat alanınızın bulunmadığını anlar ve derin bir yorgunluğun sürüklediği derin bir sükûnetin eşiğinde bulursunuz kendinizi.
Dede Efendi, yüzlerce besteyle ruhlara bal şerbeti döktükten sonra bir gün öğrencisi Dellalzâde İsmail Efendi ye  Artık bu oyunun tadı kaçtı!  dediğinde devir Sultan Abdülmecid devriydi. Yenikapı Mevlevîhânesi nde 1001 günlük çilesini doldururken bestelediği  Zülfündendir benim baht-ı siyahım şarkısıyla dostluğuna mazhar olduğu III. Selim tahttan indirilip şehit edilmiş, IV. Mustafa nın tahta geçmesinin akabinde Kabakçı Mustafa ve Alemdar Mustafa Paşa vakaları yaşanmış, II. Mahmud un tahta geçişiyle durulmayan siyasi olaylar Dede Efendi nin ruh ikliminde soğuk rüzgarlar estirmişti. Fakat bütün bunlardan öte bir durum vardı ki,  Yine bir Gülnihal aldı bu gönlümü diye nazire yapsa da gönlünü razı edemiyordu bu yeni duruma. III. Selim zamanında sarayın pencerelerini tıkırdatan yabancı notalar, II. Mahmud zamanında tavanlarda çınlamaya başlamış, Sultan Abdülmecid döneminde ise yerli notalara nefes aldırmaz olmuş, yani oyunun tadı kaçmıştı.
Hammamîzade İsmail Dede Efendi  yandım dedikçe yeni yangınlar yağdı üstüne. Önce şeyhi ve hocası Ali Nutkî Dede yi verdi toprağa, sonra üç yaşındaki oğlu Salih i. Can havliyle tutundu notalara yine, ateşi ateşle söndürmeye çalıştı.  Bir gonce femin yâresi vardır ciğerimde/ Ateş dökülürse yeridir âh serimde/ Her lahza hayali duruyor dîdelerimde/ Takdire nedir çare bu varmış kaderimde diyen Dede Efendi nin kaderinde bundan daha fazlası vardı. Üç sene sonra eşi Rukiye Hanım gitti Salih inin yanına. İki sene sonra da altı yaşındaki oğlu Mustafa annesinin. Ne yapsın dede  Yine zevrak-ı derûnüm kırılıp kenâre düştü demekten başka. Kırkikindi yağmurları gibi yağdırmasın mı Mevlevî âyinlerini art arda. Şakir Ağa nın  Ferahnâk oyunu nu bozmasın mı!  Şakir sen onunla güreşemezsin!  dedirtmesin mi Sultan a. Müezzinbaşı Zeynelâbidin Efendi nin  Ferahfeza tuzağı nı birkaç dakikada yaptığı besteyle yerle yeksan etmesin mi!
Ah ferahfezâ! Bir de ferahfezâ âyini var Dede nin. Yere göğe koyamasa da herkes bu görkemli besteyi, sırf Sultan ın isteği üzerine yaptı diye, daha altta görüyor diğer âyinlerinden.  Diğer âyinlerimi hep şeyhlerimin emir ve tarifleri mucibince bestelemiştim. Ferahfezâ yı ise padişahın emriyle bestelediğim için o kadar ruhlu olamadı; onlardaki zevk ve neşeyi Ferahfezâ da bulamıyorum  diyor. Beş yüz özgün besteyle musikiye yeni bir kimlik kazandırabilmenin arkasında işte bu ruh var. Bu ruh var  Ey Sâlik diyem bir söz ki haktır ,  Habîbullah cihana can değil mi ,  Bir ismi Mustafa bir ismi Ahmed ilâhîlerinin. Araban-kürdî nin, hicaz-bûselik in. Neveser in, sabâ-bûselik in ve sultânîyegâh ın.
İşte bu ruhla vasıl olmuştur yüzyıllar içinde makamı unutulan  Taleal Bedru aleynâ ya. Son Peygamber karşılanırken bir ağızdan söylenen o coşku notalarına. Rüyasında dinlemiştir mânâ yurdundan, bestesi lutfedilmiştir pîrine musikinin. Uyanır uyanmaz kayda geçirmiştir bu ilâhî sesi. Bir işarettir belli ki bu kutsal topraklara onu çağıran. Kâbe tavaf edilir de Dede hatırlamaz mı Yunus u!  Yürük değirmenler gibi dönerler/Gönül kâbesini tavaf ederler/Muhammed in kösü çalınır bunda/ Ol sultanın demi sürülür bunda İşte son bestesi bu Şehnaz ilâhîdir. Muhammed in kösü çalınmış, Tanpınar ın tanımıyla müzikteki  Asıl âleti insan sesi olan Dede, Mekke de susmuştur. Zira tadı kaçmıştır dünya oyununun.
<end>

<start>
Yaşlılar vardır
Biraz gülümserler solgunca
Girerken ilkyaza
Yağan yağmurlar gibi
Hadi biraz çık sokağa
Deseniz de onlara
Derler, sokaklar çamur ve korku
Çocuklar uçurtmalar gibi
Kim bilir nicedir
Yaşlı anneler babalar ki
Bilmedim, geçmişte
Kaldı uykular gibi
<end>

<start>
Çift kanatlı koca bir saray kapısı gibi
Açılır zaman; 
Uçar güvercinler sevinçle
Ve çiçekler
Dikenler, doğanın yeşillikleri
Yüz bin kokulu gül satılan
Bir pazaryeri gibi önümüzde genişler.
Bilirsiniz, nasıldır toprak
Yağmurdan sonra; 
Uzak göklerde gökkuşağı; 
Yaza
Girer dünya belki de
Şimdi yeniden, umutla
Herkes yaza bakar.
Uyku, ağır
Bir su gibi akar ve çavlanlar yapar; 
Böğürtlen
Dikenlidir ve ellerini boyar çocukların
Ve dişlerini; 
Yüzleri rüzgârla, güneşle gülen
Köylüler, siler terini.
Çeşmenin yanında
Yüzlerce kuş; aşağıda, derenin içinde
Birden süzülen bir atmaca; 
Mısır tarlasını dolanıp sağa
Koyağın en görünmez yerine giden keçiyolu
Artık sevdaya
Kanat germez olur.
Çadırlar sökülünce, dumanlar tüter kalır
Sesler de orda kalır, gülüşler acılar da; 
Yine de
İlkin bir şey görünmez
Ama canlanır doğa sonra
Çadır yerlerinde, otlaklarda, kaya diplerinde
Atmaca, avını arar.
Üstüne silahlar boşaltılan
Sağır kaya, yankılar sesleri yeniden; 
Cinliceviz, Yokuşunbaşı, Dokuzağaç
Birden uçan
Kepir toprak,
Ve hayvanlar dünyası:
Sincap, kertenkele, karayılan.
Ah ah, işte oradadır
Saçları bir masal kirpikleri söylence
Bir kadın, kiraz dalları gibi; elleri
Ceviz kokan ve
Alnına güneşler vuran ikindileri; 
Konup göçen
Avşarlar içinde.
<end>

<start>
Orda sadece yalnızlık ve rüzgâr
var var varsa da yok diye bellerdik
kıraç toprak, başıboş sürüler...
akşamları çılgınca bir kavgaya giderdik
çıkınca kayalara sessizliği bozan
sakallı adamlar gibi dağlarda haydutça
(güzel aşkları bir tülbentte taşıyan) 
solgun mavisine sokulan denizlerin
(sık ağaç dalları ve enli bir palmiye-
den kurulu hüzün evinde) 
Güneş'e karşı kudurgan öfkesini koşturan
ey yanılgı, ey sahipsizlik,
ey akşamla dönen sürüler, orda!
<end>

<start>
Ben de yaşayıp öleceğim,
Üstümde otlar bitecek; 
Ölüm gelip çatınca
Söyleyecek bir sözüm olacak; 
–Yaşadım!
İnsan ne yapar yaşarken
Çiçek mi yetiştirir, güvercin mi
besler? Sorular mı sorar? 
Akdeniz'de bir yakamoz
mu olur?
Kefilim, diyor bir adam, geleceğinize.
Acı bir şölen oluyor yaşamak
Bir çocuğun büyüyen gözlerinde.
Sen gülümse, dağlar delinir, gün güzel olur
Yeter ki gülümse.
Ağlamak için sessizliği ve geceyi kolla
Ama gülümse hep,
Nasıl gülümserse baharda ağaçlar; 
Ağlarken bile gülümse,
Nasıl gülümserse kışın kar.
Tutmadıysan elinde sürülmüş toprağı
Bilmezsin güzelliğini; 
Mektup yazma git gör dostunu
Daha güzeldir böylesi,
Dost ve sürülmüş toprak, gül dalı.
Yatıyor orda, ölmemiş
Akan bir yılan da değil, geniş
Bir bahçeye. Bir sincap da
Değil, yitip gitmiş
Ceviz yaprakları içinde.
Ozan, o kendi külünden doğan yani,
Soruyor işte:
Ey sonu gelmez nedensiz sevinç
Nerden çıkıp geliyorsun böyle
Elin yüzün toz içinde?
Akdeniz'de bir yakamoz olsan da
Bir kırlangıç, portakal bahçelerinde uçan
Güneşten sağılıp da şaraba dönüşürken üzümler
Basar gecelerini militan uyku
Yağmalar sarayını kuşlar.
Soru şu: Ölmüş sayılır mı ozan?
<end>

<start>
Bir kar yağar, etraf aydınlanır,
Soluk, kaygan bir dünya. Yalnızlığın.
Sapanca'dan öteye Geyve'ye kadar,
Raylar pırıl pırıl, tren yılgın.
Ha bre üstümüze kar yağar,
Gittikçe büyür çılgınlığın!
Ellerin üşür, ellerin utanır,
Yüreğin sevgiyle dolu. Öyle sıcak! 
Pencereden saçların uçuşur birden
Tren sarsılır gider koşarak.
Bulutlar geçer rüzgârla üstümüzden
Aşkımız gibi başlar bir sağanak.
Bu vefasız anılar unutulmaz, hatırlanır,
Arada yıl var. Aklımda düşünceler.
Nasıldı derim nasıldı gözleri
Nasıl bakar da aydınlığa, güler!
Yağan kar gibi beyaz elleri,
İnceden bir de türkü söyler.
Hey, bir daha nasıl yaşanır
O ele geçmez günler! Yok artık! 
Ne öpüp okşamak ne bir şey
Ne içimizi dolduran bu sıcaklık!
<end>

<start>
Güneyden mi geldin böyle, nedir
Portakal kokusu avuçlarında
Bu limon çiçeği ne saçlarında
Söyle durur mu o sıcak sihir
Turuncu renklerle dal uçlarında
<end>

<start>
Ağaç demişim ağaç olmuş
Kuş demişim kuş olmuş
Bir de tutup gök demişim
Kocaman bir gök olmuş
Bulutlar kara kara bulutlar
Ya size neylemişim
Yağ demişsem yağmışsınız
Dur demişsem dinmişsiniz
Ya hele seni gökkuşağı
Boşuna sevmemişim
Lacivert gecelerde
Islıkla çalınan havalar gibi
Yedi renk üstüne saadet koymuşum
Adına sevda demişim
Gelen almış
Giden almış
<end>

<start>
Gümüştür Ay, altındır başak
Yaz geldi yine, ey çılgın!
Her sabah, ardından şu dağın
Güneş biraz daha güzel doğacak.
Söyle, sesini duymak, görmek seni
Ne zamandır böyle yasak bana?
Göçüm kalkar gider, ben çılgınca
Koşardım, bilmeden bastığım yeri.
Sonsuz bir şimdiki zamanda yaşar
Düşler ki, artık avucumdadır;
Gökyüzünü kocaman bir çadır
Gibi üstüme örtüp yatar
Ve gezinirdim uykularımda,
Hiçbir şeye benzemez yara
Acısa da, derinde, ta derinde.
Şiirin o eski gümüş bahçelerinde
Ozanları gördüm, şiirdir tek yasa
Ah şiir ah, göğsümde ulu bir dağ!
<end>

<start>
Durmuş bir adam saati sorar
Saat kaç? 
Neden sorarsın be adam
İşin ne saatle?
Günü sorar biri
Bugün ne günlerden? 
Neden sorarsin be adam
Işin ne günle?
Biri de yolu sorar durmuş
Nereye gider? 
Neden sorarsin be adam
Işin ne yolla?
Bak, karinca soruyor mu saati? 
Bak, güvercin soruyor mu günü? 
Bak, kaplumbaga soruyor mu yolu? 
Sen neden soruyorsun peki?
<end>

<start>
Düşteyim işte. Çıkageldi bir güz yeli
hafiften. Bir buğu gibiydi gök.
Ey kendini saklayan geçmiş, ince bir tül ardında; 
Güz geldi ve yıldızlarını üstüme dök.
Artık büyüdüm. Ey sonsuz çocukluk! 
Atlar, atlıkarıncalar ve yolculuk.
Tuhaf değil mi, bu leylekler nereye göçer
gök yolunda? Yazdan kalan kanat sesleri
gibi duyuluyor. Her şey bir bir ve örtük,
ince, bilinmez bir yüz sanki.
Bir kuru ağaç olarak kalayım mı? 
Öyleyse ey güz, dök yapraklarımı!
Gövdemi kemirecek kurtlar toprakta
gözlüyor yolumu. Beklesinler bakalım.
Ayaklarım sağlam basıyor daha, yolum var
günlere. Üşüsem, ısıtıyor kanım.
Ben bir leyleğim, uykuda uyanık/ güz geldi artık
Göçüyorum yarı uyur, yarı uyanık…
<end>

<start>
Cumhuriyet Bayramı,
Geldi bize ne mutlu! 
Bayraklarla donattık,
Güzel okulumuzu.
Sokaklarda evlerde,
Al bayrak dalgalanır. 
Onun o al rengini, 
Bütün bir dünya tanır.
Yirmi dokuz ekimi, 
Karşılarız neşeyle. 
Çünkü bugünle erdik, 
Büyük Cumhuriyet'e.
Yürüyün arkadaşlar, 
Hep ileri koşalım. 
Bugün bayramımız var, 
Gelin bayramlaşalım...
<end>

<start>
Türk Milleti savaştı 
Yüce istiklâl için, 
Sonunda temelini 
Attı Cumhuriyet'in.
Atamızın yolunda 
Her zorluğu aşarız,
Biz sağlam Türk gençleri, 
Neş'e ile coşarız.
Bin dokuzyüz yirmi üç 
Yirmi dokuz ekimde, 
Şan ve şeref içinde 
Erdik Cumhuriyet'e.
Var olsun Cumhuriyet 
Yaşasın Türk Milleti, 
Bizler yaşatacağız 
Şanlı Cumhuriyeti...
<end>

<start>
Dün gece seyrim içinde 
Öldürenler de ölür 
Şu dünyada kötülüklerden gayrı 
Ne kalır
Böyle demiş ozanlar 
Öldürenler de ölür 
Kurtlar kuşlar düşman değil insana 
Arılardan dost olur
Sokak başları tutulmuş 
Öldürenler de ölür 
Ankara'nın ortasında 
Bu ne martin sesidir
Kar yağar kan üstüne 
Öldürenler de ölür 
Gencecik gider canlar 
Ahları yerde mi kalır
<end>

<start>
Diyor ki bana, sevdayı ateşten 
bir gömlek gibi giydin mi 
Diyorum ona, Ferhat'ım dağlar gürzümden 
inledi ve yol verdi sularıma. Acı dindi
Diyor ki, hiç mi kıskançlık katmadım 
bakışlarına 
diyorum ben de, göğsümden çıkan ah 
nice kartal vurdu, aşkla
Soruyor, ölüm mü her zaman 
yenecek, nedir bu korku 
Diyorum, Lokman da bir zaman 
tanrı'ya bunu sordu
Diyor, kırılırsa kanadı sevginin 
nasıl uçar, göklerde 
Diyorum, o bir umuttur, bilesin 
havalanır yine de
Soruyor bana, kalacak mısın böyle 
adı yarına mahkum bir ozan olacak 
Diyorum ona, nice yollar var gidilecek, nice 
uçurumlar var daha, atlanacak
Soruyor bana, bu sis nasıl dağılır 
tarih bile susarken. Anlat olanı 
Diyorum ona, şiirim bir uyaktır 
yiğitçe, ta kalbinden vurur zamanı.
<end>

<start>
Ben bir korsan gemisinde doğup büyüyen 
Denizciye benzerim, 
Kalbim kavgalara ve fırtınalara alışık; 
Tayfalar gibi canım sıkılır karada 
Bir hasta gibi eririm.
O dalgalar ki açık denizlerde 
Korkunç yolculuklarımda benimle birlikteydi; 
Her çığlıkta martılar selamlardı beni 
Günlerce yemsiz kalmış martılar.
Ben bir ıssız adaya da benzerim 
Güneşli kumsallarımda dinlenir kaplumbağalar; 
En uçarı kuşlar, en güzel çiçekler 
Ve cins yemişlerim var sizler için.
Gene o kavgalı günlerimde olsam 
Çekse götürse beni bilmediğim yerlere adsız gemiler; 
Sonra kalbimde fırtına dinse 
Yaşlanmış bir gemici gibi yaşasam.
<end>

<start>
Uzak bir yaz sesi 
Gibi duyulur kokusu 
Yeni bir günün 
Değer herkesin saçlarına 
Yılların eli o an
Sür ey güzel zaman
İşitiyorum adımlarını
Sessizce atsa da 
Uzakta su çeken bir kuyudan 
Ve dağ yolunda 
Çiçek açan
Sür ey güzel zaman
Bin şeye benzer 
Alnına düşen perçem 
Elinin değdiği yerlerde 
Birden leylaklar açar 
Yazı andıran
Sür ey güzel zaman
<end>

<start>
Bir geleceğin yok senin. Tükettin geleceğini.
Bunca yıl, bunca çaba, hiçbir...
(Evet, tanrılar da yardım edemez sana, kaldı ki Tanrı
neden uzatsın elini?) 
Hiçbir işe yaramadıysa bunca şiir.
Artık sana düşen yalnızca bir boşluk. Bir dal yok tutunacak,
ağaçları severdin oysa, sevgi de demek ki...
“Ne diyor bu ozan? ” deme, boşluğu sen de duyumsa; 
ki bir gelecek, bir umut, bir istektir
ancak seni ayakta tutacak. Ve bir sevgi.
Sığmaz yüreğe.
Ama içinde o bulunmazsa hiçbir şey bulunmaz aslında...
Onu hâlâ çocuk mu sanıyorsun? Bırak dursun 
ayakları üstünde. Sen nasıl durdunsa öyle.
Seni götüren sular onu da taşır bir yerlere nasılsa.
Geldiği zaman o gün, selamını ver ve çek git
arkana bile bakmadan. Kalsın bu dünya böyle.
<end>

<start>
o zaman çarşilarimizi suladik
atlari seyre gittik ikindilerde
çok sicakti terden bunaliyorduk
küçük tayin agzi süt kokuyordu
çünkü sevdigimizi söylemiştik
hiç böyle at görmemiştik
üstüne adam binemiyordu kahkahkah
çarşi esnafi soytari olmuştu
- derken bütün atlar yatakta -
belediye başkani sarhoştu
çok gülen agizlar hep atlara
unutmuştuk kocaman ellerimizi
ne denli sicakti öyle o gün
ne de çok istemiştik denizi
- durmadan atlar çikti karşimiza -
hiçbirinde yüzemiyorduk
kalkip çarşiya indik gene
- bu ne biçim at dedik kahkahkah
kaldirimlara doldurduk sandalye
suladik çarşilarimizi oturduk
<end>

<start>
Acılar, sıkıntılar geçti
Karlar, fırtınalar geçti
Ocağa attığımız odunlar
Daha bir harlı
Çatı aktarıldı, onarıldı
Yuva yapıldı güvercine
Çocuklara yer ayrıldı
Avluda, oynasınlar diye
Uzun bir yolculukta
Dönen tekerler gibi
Acar tohumlar ekildi
Toprağı usulca yarar çıkar
Yağınca ilkyaz yağmurları
Artık yer yok korkuya
Ağaçlar budandı, bahçe
Bir bir temizlendi otlardan
Babalar, analar, çocuklar
Uzandık tatlı bir yorgunlukla
Acılar, sıkıntılar geçti
Karlar, fırtınalar geçti
<end>

<start>
Vulcanus, yak ateşine, suları bile tutuştur
kaynağı tanrıların kuyusu olan Nil de 
yansın. Yetişsin ve söndürsün onu, tutuşmadıysa 
Okyanus, şu sonsuz, şu hiç görmediğim. 
Kaç gün kaç gece yoluma çıkan. İçimde hep bir korku olmuştur
dünya. Vulcanus, yanardağ
hangi çağ daha güzel? Kim söyleyebilir bunu? 
Ben gözlerimi karanlığa açtım, boşluğa seslendim.
Görmeden yürüdüm yolumu, bilmeden
bu geldiğim nasıl yer. Kimler geçer
gökkuşağı altından? Kimin bu dünya
ki ben yer bulamadım kendime
ve o yüzden bir düşteyim hâlâ.
(Yanardağlar patlıyor, lavları kesiyor yolumu, şu
yeryüzünü böyle yaşamak da biraz zor hani; 
dilerim insafa gelsin tanrılar da
ısıgeçirmez bir ayakkabıdan yoksun etmesinler beni.)
Ey Vulcanus, her şeyi yak, ama düşlerimi yakma!
<end>

<start>
Geceyi izliyorum
ama geçilmiyor yalnızlık; 
çarşılarda pazarlarda
ve ev içlerinde, biliyorum
eski aşklar yok artık.
Bir ırmak kıyısına düştü yolum
bir düşten ötekine giderken; 
atım ki en eşkiniydi atların
ve bir söylencenin bilinmeyeni
yolculuk defterimde yazılı, sıla dersen.
Şimdi ne diyebilirim, bilmiyorum
yaşamak da yoktur zaman yoksa; 
korkularımı yenip söylemeliyim ki
düşlerin sona erdiği gün
ölüm de ulaşamaz yokluğa.
Senden tek istediğim işte bu, Tanrım!
<end>

<start>
Anımsa güzel ne varsa
Karacaların suya indiği saatleri,
O gezgin çocuğu anımsa
Elinde cırcırböceği.
Bembeyaz bulutlara
Ata biner gibi binerdi,
Acılar içinde de olsa
Dizleri kanarken gülerdi.
Orada kaldı çoktaaan, orada
Günler sildi bütün her şeyi,
O çocuk var var varsa da
Kim bilir nerde şimdi!
<end>

<start>
Bir eski zaman söylencesi o, zamansız ve çağdaş yani; 
Bir ırmak da öyle.
Bilmez saatin akışını, bir çocuğun soluğu, bir kuşun çığlığı
Artık derinliklerinde kalbimin; onu bir dağ doruğunda bıraktım
Ve ben şimdi bir çöldeyim, ölü bir gemi denizde.
Onarılmaz. Çevreni yok ya da. Bir ölü artığı.
Onu mu demek istiyorum? Hani şu yağmursuz yazları, karsız kışları
Hani şu baharsız baharları? 
Onu mu demek istiyorum? Hani şu bırakılmış, ıssız ev içlerini! 
Hani şu...
Onu mu demek istiyorum? Bir dev çaldı çocukluğumu! 
Onu mu demek istiyorum? Artık dünya uzak uzak uzak
Bir söylence şimdi.
<end>

<start>
Koşarken aşağılara
mavi dalgalanır su
ki orman denizidir Bolu Dağı'nda
çam kokulu:
Bir ağaç dibinden
bir dereden
bir çaydan
akar kavlince.
Akar kavlince
ince oluklardan, 
sızar otlar arasından ya da.
Kaldırır yüzünü güneşe
bir kuş, bir geyik
içerken su:
Bir gölgelikte
bir kuytuda.
Neden görmez
şu ağaç yıkılmıştır, şu dal kırılmıştır,
şu çalı yanmış.
Dolanır gelir yukarılardan su,
sormaz hiç:
Kim kesmiş
kim yakmış?
Akar, akar gider
ağlardan, aşağılara.
<end>

<start>
Toroslar'da Gülek Boğazı
Gülek Boğazı'nda bir çeşme.
Bir musikidir başlar
İnceden ince.
İri gövdeli bir çınar
Bekler durur suyu.
Benim gözlerime vermiş çeşmecik
Olanca uykuyu.
Bir çoban kavalını dayamış
Üflemiş hafiften bir rüzgâr.
Ah çeşme çeşme diye
Kaval ağlar.
Bütün iyi düşünceler sağlıklar
Suyundan içene vergi.
Kalplere doldurur akışı
Gürül gürül sevgi.
Eğil gözlerinden öpeyim çeşmem
Suyundan içeyim avuçlarımla.
Başlasın mutluluk dört yanımdan
Başlasın yaşama.
<end>

<start>
Giderdi yolda toz içinde
İnsan mı belli değil çorak toprakta ağaç mı ya da
Bir düşte yaslı yorgun
Olurla olmaz arasında
Yollara dağlara
Bir türkü gibi dağılırcaydı
Su ırmak akarcaydı
Gelsin yeniden dağlarıma derce
Sulamıştı biraz
Ellemişti toprağı parça parça
Duyumsamıştı her şeyi
Bilirle bilmez arasında
Dağın aşkı aşk değil
Gülün gülü gül değil
İpek örücüsü kılıç vurucusu
Sen sen ol sen değilce
Kent kaçkını sılasız yolcu
Bilinir ki yeniden yaşanmaz geçmiş söyle ona
Yorulmuş ayakta durmaktan ağaç
Uyumaz gibiydi uyurca
Ağzında gül taşıyan bir ejderha
Gözleri eski ev pencereleri
Kapalı açık yarı kapalı
Açıkta kapalıca
Toprak vermeyecekti istediğini kalmamıştı
Borcu insana yüz bin yıllardır
Çoğala çoğala derdi gele gele ağır
Çekmez gibiydi çekerce
Yaşı belirsiz yaşlılar gibi duygulu görkemli güleç
Yürek öksüz sanır kendini bahçe çiçeksiz kuş göksüz
Ey ölüm ey ölüm ey sonsuz ölüm
Dicle ulu bir sudur savruldu külüm Dicle’ye!
<end>

<start>
Sular alıp götürüyor, kıyısında durma denizin
diyor, gülümseyen sesi.
Unutmuşum. Nasıldı? 
Zaman siliyor, ayak izlerini
ve yaşananları.
Böyle diyor
ve ekliyor, soran sesi.
Ah elbet! Hangi deniz kalır dünkü gibi? 
Eriyen yosunlar, sular 
kabardıkça ve yerinde durdukça aklım,
kaç yüzyıl böyle, diyor ve soruyor ardından,
- Erken mi geldik?
Bilmiyorum. Yanıtım yok
ya da işte bu: Bilmiyorum.
Aşk bir tabu, gençlik bir çıkmaz sokak
o zamanlarda, diyorum; 
eskiyen o zamanlarda.
Bak, diyor, gökyüzü kurşuni
ve leylekler göçüyor.
<end>

<start>
Gülek Boğazı'nda dağlar
Yan yana durur.
Gördüm Aladağ'dan aştı bir turna
Ben gördüm yârim gördü
Sıcak yüreciği vuran.
Bak turnam ben de garibim
Gözlerimde memleket hasreti
Anam var babam var.
Duman dumandır Toroslar
Çukurova buram buram.
Tellerin memleket kokar
Allı yeşilli kanadın.
Git turnam bizim ele
Üstünde dön Çukurova'nın,
Unutma aman turnam
Fadime'ye selam ederim.
<end>

<start>
Gelincikleri soruyordun ya erken saatlerde
Sokağın ucundan baktım yoktu ovada
Yelkovan kuşları vardı denize doğru uçan
Mekanik çığlıklardan haberli, minarelerden
Çatılarda dem çeken güvercinlerden
Oturmuş düşlerini örüyordu yaşlı bir kadın
Avucunun içinde dağ göllerinin sesi
Baktım eski güneş paltosunu çıkarıyordu
Kapılardan sızıyordu sokağa şehnaz longa
Gülleri soruyordun ya güz geldi işte
Küstüm ben mayısa, bahar kuşuna
Umut türküleri yağmurun sicimlerine düğümlendi
Baktım güne sızıyordu şuradan buradan sonbahar
Tentelerin, ipek sedirlerin sesine
Sonra mahmur gözlerine düşrengi
Taşıttan indim yağmur dindi birdenbire
Baktım içimde ezik bir yaprak sesi
Yürüdüm, sarı yapraklar uçuştu önümde
Gün ikindi oldu çiçeksiz işsiz gün
Çok şey yazıldı ya kırık bir hüzün
Hep vardı kalbimde, kalbimse kaldı
Denize karşı bir park kanepesinde,
Resim çektirdim sesim de çıktı sessizliğim de
<end>

<start>
Eski gramofonlarda gül sesi eskir yaz gelir
Belli ki yaz değil kuşlar göğünden ablam gelir
Ablam gül yetiştirir çiçeksiz balkonda
Solgun bir nehirdir gövdesi, umutsuzluğu sular gelir
Annemin başında kocaman bir şapka. Girit’ten
Gelmişiz biz, ablam sevda şarkıları sular gelir
Solgun bir halk şarkısıdır ablamın gölgesi
Külhan bir ay çıkar, kapı önlerini sular gelir
Ben şuraya koymuştum plakları, şimdi kış abla,
Bir gün çalınır radyolarda dünya içre zaman gelir
<end>

<start>
Yazsa eski bir pencere gül açılırdı
Kimi zaman da ay ışığı çocukluk yıllarından
Balkonları Akdenizli evlerdendi evleri
Horozibiği aslanağzı fesleğen kokardı
Saçları okşanmak için miydi evet öyleydi
Üstelik yağmurda göğe doğru uzardı
Yağmur yağardı da şemsiyesi olmazdı
Arka mahallede ceplerine yağmur dolardı
Sesi siyah beyaz mıydı evet öyleydi
Bir hüzün sonbaharı ki hep oydu
Diyelim çeşmeler dondu, dallar kırıldı
Kış oydu, içimdeki fırtına o
Bütün kış saçları portakal kokardı
Oydu mahallenin göğe ağan kızı
Yalın bir kışı başlatan oydu
Yağmur yağsa saçak altı arayan o
Bir ayrıntı değildi saçındaki kurdela
Kirpiklerinin bir buluta özenişi
Kirpikleri mavi miydi evet öyleydi
Yağmur yağsa mis gibi yağmur kokardı
Yağmur yağardı da şemsiyesi olmazdı
<end>

<start>
Kuşlarla çevreli bir akşamüstü. Kapı önüne gün
bakışlı kadınlar oturmuş, konuşuyorlar sessizce.
Sevda sözcükleri açık bırakılmış pencereden geçiyor.
Birkaçı göğe asılı çamaşırları topluyor. Biri
var, bekliyor beni. Yağmur yürüyüşlü biri. Kapı
eşiklerinde yüreği serçe. Odası yaz kokuyor. –
Ona bir sepet üzüm götürsem, sevinir mi dersin? 
Bir kuşhaneye döner mi yüreği? 
Dönüp bakıyorum geriye: Yüzü bir hüzün
güzelliği.
<end>

<start>
Annem bukleler örerdi saçlarımdan kış günleri,
Sevinci hemencecik yağmur çiçeğiydi, iyiydi,
Annem ve ben rüzgâra asıp şapkamızı,
Bir gün resim çektirdik, bir kış ikindisiydi,
Ben beş yaşında çocuktum kış sokaklarından,
Annem geçerdi içimden, düşünmeden
Sevgiyi kim bilir nelerle ödediğini
Galiba yazdı gök güzelliğinin değişilmediği,
Her yerde kuş gölgeleri, ayak izleri, yalınlık belki,
Öyle bir mevsimdi annemin sevgisi
Annem sevgi terzisiydi yüreği Türkçeye teyelli,
Keşke annem için biçilseydi gök ekini
<end>

<start>
Onun evi kuşlara yakın, ne iyi
Bir kuş konsa sesine bozkırlar başlar
O şarkı söylediği zaman
Sessizliğe uzun yağmurlar yağar
Giyinmiş yalnızlığı, öğle sonu
Bakışlarında kesilmiş çiçek sapları var
Penceresinde gökyüzü, kuşlar
Nedense bir şemsiye gibi açılmışlar
Bir şey var onda olmaması gereken
Unutulmuş anılar gibi hüzünlü
Uçmuş gözlerinin mavisi
Dalıp dalıp gitmesi ondan
Yine toz alıyor, toz alışlarında
Bir yanlışı düzeltmenin rahatlığı var
Dursa biraz, sokaklar, kırlar
Bir bir penceresinden geçiyorlar
İyi ki birçok çiçeği var
Otursa bir yüzyıl çocukmuşçasına
Çiçeklerle konuşmaya başlar
Aşkı, ölümü, bir çeşit ölümsüzlüğü
O beyaz tutumuyla konuştukça
Bitişik binadan kuşlar uçar
<end>

<start>
hava çiçek tozu içinde parlıyor
sokağın tek nar ağacı güneşte
yapraklarını kurutuyor
bir salyangoz kabuklarını parlatıyor
birkaç karınca koşuşturmada
topraktaki nal sesleri
geçen yüzyıldan kalma
bir çocuk salyangoza bakıyor arınık
bir çocuk da salyangozla oynuyor
bir kız geçiyor iri memeleriyle
kitaplarını bastırmış göğsüne
yüreği kıpır kıpır
nar ağacı menekşeyle konuşuyor
sokağa dökülen nar ağacının sesi
bir kadın çamaşır asıyor balkona
sokak tertemiz çamaşır kokuyor
gökyüzünü deniyor kuşlar
iri gagalarıyla
<end>

<start>
Sığırcıklar ve her şey kalbimden havalanır
Sığırcıklar, kiraz ağaçları, faytonlar
Sonuçsuz yazdan konuşurum
Kuşları havalandıran ılık rüzgârdan
Bir kız var yüreğimi hoplatan
Onu konuşurum. Kıvrılışını ırmağın
Sıradağları geçip çiçek tozları arasından.
Biri çıkıp diyecek: 'Sevgisi ne kadardı? 
Neden yok yanında? '
Ama işte geçitler var, merdivenler,
Denizin basamakları aramızda.
Ah işte her şey doğanın mucizeleri
Bir denizin yanında
Benim de olsaydı orman bitince
Geceleyin tek başına akan
Bir ırmağım...
<end>

<start>
bütün fıskiyeler açık, bütün yaz
öğleden sonra, fıskiyeler uzak akrabalarım
benim, serin yaz sabahları uyanık
uzak akrabalarım pazar yerlerinde
dev büfelerin önünde hırçın
parçalanmış giysiler içinde
yılların yüküdür usulca yaşlandıran
yılların yüküdür yolcu eden
uzak akrabalarımı dinleyecekleri yerlere
uzak akrabaların dili farklı gülüm
ölüm yakın fıskiyeler kadar
uzaklardan geldiler pazar yerlerine,
inşaat iskelelerine, temizliğe,
uzak akrabalarım fıskiyeler gibi
sessizce inen gece gibi çekildiler
kuytulara, gecenin koynuna
denizin fısıltılarını dinleyerek uyudular
portakal ağaçlarının uykusunu
kente en uzak bölgelerde
uzak akrabalarım beyaz atlılardı
yeşil kapılardan, karlı doruklardan geldiler kente
sıcak yaz günlerinde fıskiyeler açıkken
kentin tenekeden evlerine yerleştiler
ruh verdiler tenekeye, çiçek ektiler,
kat kat etekler giydiler,
rüyalar gördüler, dillerini türkülerden
süzdüler, şivan perwer dinlediler
denize karşı, yüzlerinde yılların kederi
fıskiyeler yine açık gülüm
mersin çarşı esnafı tavla oynuyor
denize çok yakın yerlerde yağmur çiseliyor
bu tarafa düşmüyor nedense
uzak akrabalarım çarşı içinde
çay tütün satıyor gülüm
ölüm kalbin kırıldığı yerden dönüyor
çay ve tütün alıyorum, hüzün
veriyorum nâzım, kör çocuğun
gözleri açılıyor seviniyorum
bu kent fıskiyeleriyle anılacaktır
berrak maviliğiyle gökyüzünün
meydana kadar yürüyorum
sevgilimden mektup almış gibi sevinçliyim
o sevinçle kaç kere özgürlüğü bir sümbül gibi
taşıyıp gittim uzak akrabalarıma
beter bir keder içindeyken kalbim
nereye gidersem gideyim uzak
akrabalarımın kara kehribar gözleri
eğnimde, kuşlarla beraber
ben beraberim işte dostlarla
yeryüzü kardeşliği bir ırmak gibi akıyor
içimden, toroslar'ı geçip mersin'e inince
ah, her şey ne kadar incelikli
fıskiyelerin berraklığı doluyor gözlerime
dostların sesi ince bardaklardan boşalıyor
tutup elinden yürüyorum bir kızı
sonra yitiriyorum mersin çarşılarında
ayrılık parmak uçlarımdan
başlıyor nâzım, ayrılık her zaman
yaman kelime bütün dillerde,
en çok da kar gibi yağan türkçede,
uzak akrabalar ki yakışıyor fıskiyelere
<end>

<start>
gece uzun sürüyor Berfo Ana
kapıyı açık tut, yüreğini
derelerin fısıltılarına aç
bugün tasanda değişen bir şey yok
“ey oğul, gücün mü tükendi cellâtların
elinde, nereye savurdular kemiklerini? ”
gece uzun sürüyor yarın cumartesi
İçerenköy’den Galatasaray Meydanı’na
hava soğuk, şubatın mavi rengi
Cumartesi Anneleri’nin yüzünde
“ey oğul, ölürsem kemiklerin bulunmadan
gömmeyin beni de”
ah Berfo Ana, ölçtün ve tarttın
bedeninde adaleti, boş, yeğin.
geçemediler, geçemeyecekler direncini
böylesine bağlayıcı yüksek ateşin
<end>

<start>
yavaş yavaş yaklaşıyorum ölüme
Pars, apartman boşluklarında, ara
sokaklarda bekliyor beni paslı orağıyla,
sessizce götürecek ben yoksulu
Pars, usulca götürecek ben yoksulu,
fitili kısık lambaya dönecek gözlerim,
kavaklara bakacağım, hiçbir şey gelmeyecek
elimden, aşmaktan başka eşiği
bir ağaç altı mı olur, deniz kıyısı mı,
bir odada tüy gibi uykuda mı,
kim bilir ne zaman gelecek
dağınık masamın başına?
<end>

<start>
yel ile koşuda birinci seçilmiş rüzgâr
böyle dedi deniz kıyısındaki nar ağacı
denizden konuşuyoruz gölgesinde
koya giren uykulu denizden
gül ile koşuda sonuncu olmuş sümbül
böyle dedi terastaki gecesefası
gülüyoruz, bir kuş sesi bize katılıyor
bir kırlangıç çok alçaktan uçuyor
dedim ki nar ağacına, gecesefasına
güzeldir nisan yağmuru üstümüze
başımıza yağınca, sığırcıkların
ansızın inişi gibi ovaya
güzeldir bir sevgilinin çiçek kokan ağzı
yağmurda eğilirken yalın toprağa
<end>

<start>
Denize yakın oturuyorum, evden
Geldim, birkaç dergi kitap
Aldım yanıma, kuşları çağırdım
Yorulup konmuşlar tele
Kötü alışkanlıklarım yok, sessiz
Sedasız okuyorum denizi, taşı,
Deniz kabuklarını, kamaşıyor gözüm
Güneşin terazisinde, akşam saatlerinde
Felsefedir bana çiçeğin açmazı
Taşın uğultulu sesi, rüzgârın çıkrığı
İnsan her zaman yalnız kalmaz
Bütün tabiat dolar içeri
<end>

<start>
Bilmiyorum, gülün sesi var mı? Dokununca ‘eyvah! ’ desin istiyorum. Gül yetiştiricilerini tükettik. Gül veren de yok. Hayal kurma dükkânlarını kapattık. Söz silahşorları bilge şairler dönemi bitti; şöyle çalımlı yürüyen ‘abdal’. Asfalt yerdeyiz, gül yetiştirilecek toprak kalmadı. Rüyalar eşyalaştı. Rüzgâr koyaklarında ya da bir papatyanın içinde yitmek istiyorum.
Gül göçüğü zamanı geçiyor bir yüzüğün içinden. Kalp burcu sokaklar gül kokmuyor. Varlığımız buharlaşıyor acemiliğimizden. İşte tam da bu yüzden hançerem patika türküleriyle dolu. Yürüyorum parka doğru.
<end>

<start>
Dilimde titreyen türkü
Vay le le can 
Rüzgârı portakal bahçelerine sürüklüyor 
Yol uzun ay aydınlık 
Vay le le can 
Söğütleri geçip geliyorum kapınıza
Dudağımın ucunda kuru ayaz 
Yüreğimde gümüş hançer 
Aşk kırgınıyım – yaralıyım 
Görüyor bunu kırmızı rüzgâr
Sevgilim can burcum 
Bu çatal yürek senin için çarpıyor
<end>

<start>
Öyledir benim sevdam 
Bir kuş uçuşu uzaklıkta değil 
Yanı başındadır her zaman
Burkulur kalır bir ağaç gibi
Dalları uzar yeryüzüne 
Yaprakları dosttur gün ışığına
Öyledir kızaran ekmeklerin utancı 
Şaşkınlığa benzer uzaktan
Erik çalarken komşu bahçeden 
İşkillenirim, gördüler mi acaba
Öyledir benim sevdam 
Akarsu duruluğundadır 
Bir mekik gibi işler de 
Benzemez her sevdaya
<end>

<start>
Yavaş yavaş ısınıyor taş 
Yavaş yavaş uyanıyor su 
Yavaş yavaş buğulanıyor ağaç 
Yavaş yavaş sap taşıyor karınca 
Yitirmiş yönünü bu yüzden
Eylülü geçtik ekimdeyiz 
Yavaş yavaş soğuyor havalar 
Erken çıkıyorum yürüyüşe 
Yavaş yavaş geriniyor sahil yolu 
Güneşin şamdanıyla ışıyor deniz
Olanca gücünü gösteriyor sonbahar 
Ne olup bittiğini anlıyorum 
Bakmıyor gibi bakıyor bir çiçek 
Yavaş yavaş geçiyorum yanından 
Gök kuşlarını arıyor 
Bir yay gibi gerilen ağaçlarda
<end>

<start>
Ağız ölür düşler biter
Daralır yüreği ölünün yakınlarının 
Ölmeye gör tereken açılır 
Oğlana deli kısrak, kıza mavi geyik kalır
Şairsen şiirlerin kalır 
Aşmışsa evrensel eşiği yarına kalır
Akıp gider güneye, içinde 
Mersin’in duru göğü kalır
İster İskenderiye’de ol, ister Mersin’de 
Boşalttığın şiir Zümrüdüanka’dır 
Sözcüklerden ördüğün hakikat zinciri 
Yalın toprakta kalır
<end>

<start>
Gece zeytin topladık, ay karaydı, yıldızlar yoktu, deniz zeytinliğe bıraktı dağılmış ruhumu. Uzakta mezar yazıtlarından esiyordu kırmızı yel. Bana ölümü ve dirimi düşündürüyordu. Çok sevdiğim gelincik tarlalarında uyumak, bir daha uyanmamak geçiyordu içimden. Buluttan seleler zeytinlerle dolduğunda acı çeken yel gibi geçiyordum dünyadan. Bir ağaçla konuşmak, bir kuşla uçmak hafifletmiyordu acımı, varoluşun ezik çarıklarıydım.
<end>

<start>
Nisan’ın geldiğini söylüyor çayır, kuşlar kalkıp kayısı dalına konuyor. Çiçekler sulara düşüyor, sular alıp götürüyor başka çiçeklere. Bahçedeki kaplumbağanın yaşını soruyorlar, sular kadar vardır yaşı diyorum. Suların yaşı sınırları aşıyor. Tiranlar boş yere duvarlar örüyorlar. Yeryüzünün en dip kıyısına dek uzanıyor kalbim. Şarabî denizler, derin göller kalbimdir. Birbirine kişneyen atlar benim kibirsiz özgürlüğümdür dörtnal giden ve geçen çalgılı ırmakları.
Gene gündüz, gene zarif Nisan çözük saçlarıyla geliyor. Deniz kıyısında Naz’dan ayrılıp karşılayamaya gidiyorum. Kaçmış barbar tiranlardan, selamını getirmiş nilüferlerin. 
Yağmur başlamadan eve dönelim.
<end>

<start>
Çimen biçme makinesinin sesi yükseldiği zaman
Çimen kokusunun dünyayı tuttuğunu söylediler
Biz onlara yakıp yıktıkları kuleleri gösterdik
Denizin merdivenlerini, balığın ışığını
Denizin anahtarını yitirdiğimizi söyledik
Denizden dağlara doğru yürüdüğümüz zaman
– Yürümesi bile güzel –
Duyduk yenilenlerin yapraklanmış adımlarını
Toprakları gözyaşlarıyla lekeli
Öykülerini dinledik üç deniz üzerinde
“Ama onlar bir türlü anlamıyorlar
Işığa koşan ağaçların da olduğunu”
Göğün boş olduğunu söyledikleri zaman
Biz onlara üç denizi gösterdik
Kesik haykırışlarını duymalarını istedik
Yaz ikindisi kumun ve çakıl taşının
Bize dünyanın ücra bir yalnızlık olduğunu söylediler
Duraçlı yonuları, eski kemerleri,
Sümbül demetlerini gösterdik
Söylemesi bile güzel
Arka bahçeyi gösterdik
Ama bunlar yaz ılgımı dediler
Gelip geçer, asıl olan mutsuzluk
“Ama onlar bir türlü anlamıyorlar
Hüznün de bir ölçü olduğunu”
<end>

<start>
Sokakları geçen rüzgârın türküsünden
Denizin kırık yapıtları içinden
Dünyaya baktık. Ey insanoğlu! 
Kavrulmuş şehirler şaşırttı bizi
Yıkılmış kalpler şaşırttı bizi
Issız deniz, ölü gölge şaşırttı bizi
Ne sonsuz bir bahçeydi dünya
Ne de bir avuç toz sütunlar altında
Bu yüzden
Bize kalan kuru köklerle
Çok zor yaza tutunmak
Çok zor hiç kimsenin anlamını bilmediği
Yağmurun sesiyle konuşmak
Bir ölü kemiklerini arar toprağın altında
Donuk ışıklar altında gezinir şapkalı biri
Gölgesi kapkara. Bu şehir hangi şehir? 
Vakit hangi vakit? Biz buraya
Portakal suyu içmeye gelmiştik
Mısır unuyla yapılmış çörekler almaya
Yanımız sıra gelen üçüncü kişi
(Saçları dağınık parsa benzer yüzü) 
Sürekli eksildiğimizi sezmiş biri
Üşüyüp üşüyüp yaza tutunmaya
Çalıştığımızı bilen biri
Kumda büyüyen karpuzları göstermeliyim ona
Su su diyerek toprağın altına uzananları
Sessizliğin gürültüsünü göstermeliyim
Uzayıp giden deniz kıyısında:
“Kim bana benim kim olduğumu söyleyebilir”
“Ölü toprakta çocukluk sevinciyim”
“Bir toz zerresi kirazlara dadanan”
“Kapısı çarpıp duran bağ evinde”
“Benden toprağa gitmekte olanı görüyorum”
<end>

<start>
Kayanın sümbülünü leylağını, çılgın aylarını
Mevsimlerin bırakıp gitti. Yeni oldu öleli.
Savsak bir yel esti. Kıyıdaki kulübenin
Oltası yağmurluğu şapkası kedisi
Yalnız kaldılar o günden beri.
Demek severdi denizi
Demek kayanın sümbülünü
Daha dün konuşmadık mıydı
Kışın güneyin serin rüzgârını
Kedilerle köpeklerle koşmadık mıydı
Dağlara doğru. Dağlara doğru frenkinciri,
Pars.
Annem öldü, yelin türküsü kapıdaydı hâlâ
Annem öldü, demirkırı at kapıdaydı hâlâ
Kıyıda durdum bir çiçeğe su verdim
Küçük kulübenin bahçesinde sabah serinliğinde
Bu bahçede kaç kere gezindiğini düşündüm
Çiçeklere su verişimi gözetlediğini düşündüm
Sayısız yaprak arasından.
Kapıda terlikleri. Tahta masada kuru üzüm taneleri.
Kapının eşiğinde tekir kedi.
Ölüm gök gürültüsü buz mavisi
Yokuş yukarı çıkınca köşede pars
Tepede saçını başını yolan ağaçlar:
“Ne yapsam neye baksam uçurum”
“Ölüm hiç işte, demek atları severdi”
“Ölüm hiç işte, demek kedileri severdi”
“Dağlara yamaçlara çıkayım uzun uzun”
“Kendimden çıkayım kapılmadan burgaca”
Burada mı yatarken çıkardığı
Verin bir köşeye gömelim takma dişlerini
–Kimdi o bakan yaprakların arasından?
<end>

<start>
-Kazım Koyuncu’ya
Burada oturuyorum düşlediğim yerde
Her gün bile bile denizin kapısını
Açıyorum “Viya” diyerek güzel yüzlü çocuklara
Bir gün boğulacağız denizde
Bir gün bilge bir çıngırak olacak
Şarkılarımız Kevser.
Kevser bu sular bu yıldızlar bu otlar
Kime ceza kime incelik? 
Bu dünya tenha bir sazlık
Bu dünya külün narın şarkısı
Gök alıp başını gider, gölgeler uzar
Taşlıklardan süzülür bir üveyik
“Hopa’lı bir çocuktum ipince. Bir köy
Berberinin oğlu.” “Peki kimindi dünya
Zugaşı bere? ” “Gökyüzünün, ince suların..”
“Biz yeryüzüne şarkılar söylemeye geldik.
Teşekkürler dünya..”
Bir gün öylesine uzun uzun baktım
Boşluğuna ses dolu benliğimin. Eyvah! 
Ne büyük cezaymış andaç olmak
İçimde kırılan aynaya.
Kimdi boşluğa düşen gölge? 
Kimdi dünyayı güzelleştirmek isteyen
Durdurup parmaklarından akan zamanı
Geleceğe başlangıç çizgisi çeken? 
Kimdi, kimdi Kevser denizi yanına çeke çeke
Yaza yalnızlık çığlıkları düşüren? 
Kimdi kıyıda bekleyenlerin
Gelmediğini söylediği bilge? 
Kimdi denizin anahtarını yitiren
Sessizce girip açtığımız kapıdan?
“Her gün yürüyorum dağlarda
boynumdaki çiçeklerle”
“Gölgem her taş dibinde”
<end>

<start>
Silifke Caddesi’nde bir yağmur Kevser
Bekledik gözlerimizi kısarak dinmesini
Gözlerimizi kısarak baktık pencereleri açık evlere
Deniz gören balkonlara, balkon çiçeklerine
Mersin ne yapacağını bilmediğinden uykudaydı
Deniz kim bilir kaç bin yıldır oradaydı
Evleri büyük yapmışlardı yüksek mi yüksek
Yağmur dinerse anlaşılırdı denizin orada durduğu
Yağmur dinerse anlaşılırdı varoluşumuz
Saçlarımız tırnaklarımız gözlerimiz anlaşılırdı
Anlaşılırdı peşimiz sıra gelen pars
Sınırsız sözcükler sayılar
“Biz buraya ne zaman gelmiştik? 
Uzun süren bir gecenin sonunda mıydı? 
“İyi ki geldiniz” diyen olmadı Kevser
“Siz bir başlangıçtınız” diyen olmadı Kevser
Deniz az ötemizdeydi
Yadırgadık insanı yadsıyan kadırgaları
Biz buraya ne yapmaya gelmiştik
Uzun şeyleri konuşmaya gelmiştik
Trenleri otobüsleri yolları denizleri.
Anısı olan her şeyi. Ah işte
Çatılardır hecelediğimiz yalnızlık”
Silifke Caddesi’nden denize doğru
Çatılardan kuşlar havalanmaktaydı, oradaydık,
Oradaydık ey sabahçı kahveleri, ey balıkçılar,
Duyuyorduk denizin iç çekişini
Biliyorduk boşluğa bölündüğümüzü
Biliyorduk tozlu ağaçların
Ve çocukların uykuda olduğunu
Annelerinse kırgınlıklardan hüzne döndüğünü
Hüzün varsa yerleşen bir şey olduğunu
Yağmur dinince oturduk denizin eşiğine
Görünmezi gördük bu da oldu işte
<end>

<start>
Ağacın parmağı denizi gösterdiğinde
Yeniden yola çıkmalıyız Kevser
Ele geçirmek için yeniden varlığımızı
Kırık taşlar yıkıntılar altında
Çitler gelincikler çiriş otları arasında
Nasılsa ellerimiz hep yanımızda Kevser
Dudaklarımız topraktan tüten buğu
Ruhumuz biçilmiş tarlalar üstünde.
Köpekler ağıl önünde gündoğumuna bakıyor
Çocuklar sekide güneye. Bırak
Peşin sıra gelsin leopar. Ölü
Toprağı diriltmeye gidelim
Gidelim havalar bozmadan
Bizi köksüz bıraktılar, susuz ve uykusuz
Vardığımız her kıyı gölgesiz ölü ağaç
Yok devinen bir su, yaprak hışırtısı.
İthaka nerede Kevser? Geçerek denizleri
Hangi kıyıya geldik kim bilir?
Bize mermer yıkıntıları bırakıp gittiler
Bize bu taşları, bize bu leylakları bıraktılar
Başarabilecek miyiz Kevser
Yeni bir dünya kurmayı yıkıntılardan? 
Yaz! Sınırsız isteklerini yanık köklere
Yaz! Sıkıntımızı, yorgunluğumuzu
Geçit vermeyen denizin dalgalarına
Külrengi gündoğumlarına, meşelere,
Çiğ düşen çimenlere. Korkuyu sil gözlerinden.
Yıllara gömülen acıları çevik parıltılara dönüştür
Suyun, ağacın çevik kıpırdanışlarına.
İnsan yeni şeylere uzanırken Kevser
Elleri boş olmalı ve deniz yöremizde
Uçuşmalı
Bizi yılların acılarıyla bırakıp gittiler
Her gölgeye her ağaca ateş ettiler
Ağaçların tozuna, ayçiçeklerine, rüzgâra.
Şimdi bir kök olsa sürecek, süt olsa
Çocuklar çocuklar çocuklar büyüyecek
<end>

<start>
uyandım ki masamda duruyor kırmızı güller
onları kim koydu kırık dökük dizelerin,
solgun harflerin arasına? 
harabeye çeviriyor gönlümü
bitti desem de bitmiyor bendeki aşk hüznü..
eskiden ne çok inanırdım
güllerin mucizelerine, geyiklerin bütün bir
yeryüzünü dolaşıp buğu içinde döndüğüne
karlı kış gecelerine
aşk bitti desem de hüznü kalıyor
yılkıya bırakılmış bir at hüznü
bir serçe ölüsünün hüznü
içimdeki sıkıntısı, tortusu..
uyandım ki bu bendeki hüzne karşı
dışarıda kiraz ağaçları çiçekleniyor
<end>

<start>
Akşam mı oldu bir yanım göçük
Rüzgar tırpanlar geldiğim patikayı
Eğreltiotları sarmaşıklar hüzün
Kuşlar uçar çalılardan bulana dek
Bir başka kuşu, umuttur bu çatılarda
Umutla beslerim göçük yanımı
İzin verir yüce gönüllü hüzne
Şaşkınlıkla bakarım biçer gövdemi
Yapraklar için konuştuğumdan
Toprağın uzundur sessizliği
Rüzgâra izin verir bağ evine giden patika
Öylece durup bakarım çiçeklendiğine
Acıyla esen rüzgârın, çiğnenmiş otun
Akşam oldu mu benzer bir hüzün
Eşlik eder sessizliğin uzlaşmaz orağıyla
<end>

<start>
Bir orman güzelliği var gözlerinde
Sevgili, saçlarında kuş cıvıltıları,
Alır giderim onları sessizce
Upuzun bir gece boyunca
Uzanır dokunurum boynunun zarifliğine
Gecem koşan bir geyik olur
Sığırcıklar iner ovaya
Ağzından öperim upuzun
Isırılmış elma kokusu var ağzında
Sevgili, biçimini alır gece
Ekmek kesen ellerinin
Şimdi dünyada kim anar beni,
Yaz günleri mi, kış geceleri mi? 
Evimiz gök sayılır sevgilim
Belki güz anar adımı benim
<end>

<start>
“Ama onlar bir türlü anlamıyorlar
Hüznün de bir ölçü olduğunu”
…
“Kapısı çarpıp duran bağ evinde”
“Benden toprağa gitmekte olanı görüyorum” 
…
Kayanın sümbülünü leylağını, çılgın aylarını
Mevsimlerin bırakıp gitti. Yeni oldu öleli.
…
Kimdi dünyayı güzelleştirmek isteyen
Durdurup parmaklarından akan zamanı
Geleceğe başlangıç çizgisi çeken? 
…
Annelerinse kırgınlıklardan hüzne döndüğünü
Hüzün varsa yerleşen bir şey olduğunu
…
Bizi yılların acılarıyla bırakıp gittiler
Her gölgeye her ağaca ateş ettiler
…
Anılar kalır daracık sokaklarda
Girsen ara sokaklara öpersin
On yedi yaşının alnından
…
Konuşuruz bunları yani çocukluğu
Yani yaşlılığı, yıkım taşlarını, nedense
Bize sıkça uğrayan parsı anne
…
Acının yaşı yoktur, biliyorum
Çağımıza özgü acı kökü tattım
…
Türkçe sapak, dilim tutuk, sözcükler yırtık
Bekliyorum minibüsler getirmiyor sesini
Tıka basa dolu çarşılardan, ölü sulardan
…
Kenti bir orman yalnızlığı sardığında
Dünya içinde bir başka dünyayken insan,
…
Portakal ağaçlarının çiçekleri senin için
İçimde yıkılan kuleler, ormanlar bile
…
Elleri deniz bahçelerinde şamdanlardı
Görkemli bitkiler vardı iri gözlerinde
…
Geç mi kaldım geldim işte Kevser
İçimdeki hüzün anıtlarını yatıştırdım
Buğulanıp taşan göğü getirdim
…
Dolardı ruhuna yıldızlara baka baka
Dünya, gürültülü o koca orman
…
Ağaca bakarım seyretmek için kendimi
Tutkuya bürünmüş ağaç benim işte
Köklerim derinlerde ısıtır denizi
Yapraklarım yağmuru çağırır sürekli
…
Bu şiirde her dize kendi başına uçar
Uçmasını bilen fıskiyeler için deniz
Rüzgâr değişmelerin olgunluğunu getirir
…
Eşyanın düşey konumu yalnızlık ortamında
Eşyanın çiçek açan yalnızlığı için deniz
…
Acı verir güneşler sabahlar ikindiler
Suyun yüzeyi şimşeğin tadı ısırganın öpüşü
…
Dön dolaş yayıldım dört bir yana
Dünyamı şaşırdım Kevser. Ben turna, ben yonu,
…
Topluiğne başı olalım, nesnelerin uzantısı,
Vakit geldi, büyük olsun yalnızlığımız
…
Boşalan yağmurlarız, su kenarlarında saz
Birkaç kişiyiz Ayşe Celâl Veysel
Konuşurken hüzün anıtları devriliyor
…
Vakti mi sordunuz, vakit tamam
Dönelim kış bahçesine denizin
…
Yapraklarının altında deniz desem
Ağaç desem bir kara ağaç
Yürüyor içimde denize doğru
…
Pars gök rengini solduran güç
Gizliyor parçalanmış ağzını rüzgârdan
…
Sesini kokladım kokusunu gördüm
Akdeniz bu
…
Yaşlı bir denizci gibi
İçimde sürüp gidiyor denizin serüvenleri
…
Gitsem gelmesem çocukluğuma Kevser
Siyah beyaz bir kare çiçekleri sulayan annem
…
Üstümden dönü döne geçen turnalar
Da yok. Neye baksam nerede dursam
Düş gücüm kilitlenmiş ruhum çalınmış
Elimden alınmış taşların dinginliği de
…
Bir çiçeği bozguna uğratır, dönersin denize
Derine, en derine, yüzünde yüzlerce dalyan
…
Esmer bir çiçek çelik yelekleri deler
Ruhum buna bir anlam veremez
…
Bağırasım geliyor sesim yırtıcı kuş sesi
Kimse yaşamın anlamından söz etmiyor
…
Sarkıttığım kuyuyu. Görebilir miyim
Ne kaldıysa, ne kaldıysa çocukluktan
…
Kırılan bir zaman belki ânın ağırlığı
Baktıkça sıkıyor ruhumu kımıldayan gök
…
Bir hüzün salkımı
İki kaşın arasında
…
Silmeye çalışma çıkmıyor Kevser
Çocukluk lekelerini
…
Dipte, taa derinde uğultusu dalgaların
Bunalıyor derya içinde
…
Annem öleli bir yıl oldu, oturduğu kanepedeki
Boşluğu ver. Bu nobran bu pörsük dünya
Avlamadan beni çekip gitmeliyim
…
Bir şey söyleyecek değilim sana
Bugün kenti dolaşırsın ite ite bir çiçeği
Öylece akıp gidecek avuçlarımdan günler
Öylece yatacağım suların ağırlığı altında
…
Ne zaman can alıcı sözcüğü bulsam
Benim o kılıç yüzü kendine dönük kırılgan
Benim o bahçede sessizce dolaşan kaplan
…
Bu acı çekmiş gök, bu acı toprak
Bu hızlı hızlı büyüyen ot
Sulardan kurtulmuş bu yıldız
…
Düşünü kurdum yıkıntılardan doğacak kuşun
Düşünü kurdum denize açılan kapıların
Düşünü kurdum yıldızlı gecelerin
…
Sonra gider çocukları öldürülmüş annelere
oğul olurum
Ey Beyrut! Öğrenci çantaları, kırık oyuncaklar..
…
Kudüs’te çatılarda güvercinler olur
Yağmur yüzlü çocuklardır onlar
Terk edilmiş semtlere doğru uçarlar
…
Daha çok, göl uzakta kaldı,
‘Kimse kamış olmayı düşlemiyor göllerde’
…
Öyle derinlere küllerinden doğan sözcükler denizine
Gömün beni gömün beni taşın yüreğine
…
Ruhum kanıyor gelmeyeceğini bildiğimden,
Arka bahçeden Akdenizli çocukluğumun.
…
Bir Pars değil miyim kendi kendime ben? 
…
Hiçbiri olmuyor ama, acısıyla kalıyorum
Bileklerini kesen genç kızın
Kim bilir nasıl da umarsız kalmış
Yok anlaşılan denize açılan kapısı
<end>

<start>
Başından beri bildiğim hâlde insanın,
Dıştan iyi görünüp, kötü olduğunu içinin,
Nasıl da bulamadım iyi yolu,
Uzatarak melunlara, Allah 'sızlara eli? 
Neden aldandım yalan gülüşlere,
İki yüzlülük ettim, üzümdeki ululuğa? 
Neden, aydınlığı seven hür kafa,
Münafıkların karanlığında oldu yarasa? 
Neden, çekilmedim bir köşeye yalnız? 
Nasıl gökte parlar bir tane yıldız? 
Öyle parlasaydım, ne olurdu, düşmeden
yere, Yaklaşmadan hiçbir kibirliye, sefile! 
Parıldayaraköyle, uzun yıllar geçince,
Sönerdim, Tanrı 'dan vâde yetince.
Esirim, kurtulamam, ebediyen artık,
Keyfim yok, her tarafım ışıksız, karanlık.
Riyakârlar çevirmiş dört tarafımı,
Göremem güneşimi ve ayımı.
Kırıldı hayâl ve ümidim; 
Görünmez karanlıkta çünkü Kabe'm! 
Hava yoktur, alamam hiç nefes de,
Sarmış pislik sağı, solu, aşağı, yukarıyı.
Zordur: Gücün yetiyorsa kurtulursun,
Başaramazsan eğer, oracıkta boğulursun.
<end>

<start>
Güçsüz düşürdü beni gizli sevda ateşi,
Bir zamanlar arslandan daha gözü pektim! 
Bahtım, kaderim, dileklerime engel oldu,
İnsan olan, bu hâle tahammül edemez.
Gönül kâsemden yaş dökmeğe kaldı gücüm ancak.
Düşündüğüm zaman ansızın gelip "hey demek.
Öldü ruh, gizli sevdadan, beis yok ölse de,
Olur mu, sevgilim, böyle keyfince cana kıymak.
<end>

<start>
Melanet, kir ve yalanla dolmuş içimiz; 
Tamamiyle fenalık ve bozukluktan ibarettir işimiz.
Şaşırırız dıştaki süslere, giyimlere bakıp; 
Can satarız nasıl da üç kuruşa bakıp.
Kirlenir defalarca ruh, vicdanda hiç huzur yok; Ne
sebeple, yeryüzünde bedene hamam var da, ruha yok?
<end>

<start>
Ne olurdu doğum denilen Sırat'tan geçmeseydim! 
Ömrün bu acı şarabını içmeseydim! 
Dönüyor ama, geçmiyor, bitmiyor ömür de,
Bahar geliyor, ateşler saçarak, sen kışlasan da.
Yoruldum artık, nerede son durağım? 
Atılıyorum, bir yerine üç adım atıyorum.
Karşıma çıkma güneş, ey kanlı leke! 
Ak kefen gibi yayılma üzerimize, tan. İntihar
edeceğim ancak, Tanrı 'dan korkarım.
Acı çekmez, hastalanmazdım hiç yoksa ben
<end>

<start>
Nasıl ki, yıldızlar parlarsa karanlık gecede; Öylece hatırlarım Tanrı'mı bahtımın karanlığında.
(Rusçadan)
Sonbahar gecesi. Uyuyamıyorum. Evin etrafında rüzgâr ağlıyor,
Rüzgâr ağlamıyor, aç ölmek korkusuyla halk ağlıyor.
En sevdiğim işçi evlâdım bu yıl aç kaldı diyerek,
İyi, şefkatli anamız, merhametli yeryüzü ağlıyor.
Kaplasalar da burada, çürük dişini altın ile,
Bir dilim ekmek diye orada nazlı, ince bel ağlıyor! 
Ufak bir kırık yüzünden ölmekte olan gençleri görünce,
Can almak istemeyen Azrail ağlıyor.
Zaruret içindeki bu açlar, bayramdan bize ne, derler,
Çünkü, ibrahim ve ismail mezarında ağlıyor.
Gülüyorsa da, tok ve kurtuluşu olmayan halkın tekbirleri,
İşitenler ağlamaklı oluyor, tekbir ağlıyor.
Sonbahar gecesi, kötü, karanlık... Evin etrafında rüzgâr ağlıyor; 
Rüzgâr söylüyor ki, aç ölmek korkusuyla halk ağlıyor.
<end>

<start>
Dünya senin bakışlarınla göründü, ebedî gece,
Gittin, arayıp sen onu aydınlatmağa, ideal ateşiyle.
Gayret ettin, durup dinlenmeden yürüdün, bu yolda
sen, Azimle ileri gittin, bakmadan sağa sola, sen.
Ben hâlâ şaşkınım, anlayamadım, ne olduğunu,
Neden geriye bakıyorsun, ateşe kalınca bir tek adım? 
Aydınlık gördün mü geride? Ateş değil, altın o.
Yok mukaddes nûr da onda, yok sıcaklık, soğuktur o.
Mukaddes yolu evvelâ şöyle kısaltır o,
Satılman için ona, fikrini kendisine çeker o.
Arkana bakma dâhim, ideâl elbette, ileridedir; 
İleriye gidenler, bulsa bulsa Allah 'ı bulur.
<end>

<start>
Yaz yazı, ancak özenme hiç, şöhrete sen; 
Pek sarınma, hemen yırtılacak, çula sen.
Kazanamasam şöhret, hissedemezler deme gönlündekini,
Büyük pencere var, diye düşün, dünyaya açılan göğsünde
<end>

<start>
Biz beşinci yılda birgün, uyandık tan ile,
İşe davet etti bizi birisi iyi nam ile.
İş yapmanın zamanı geldi; tatsız uzun gece geçince,
Gözümüzü açıp, bildik, ölçerek gökteki çolpan ile.
Olsa bile o zaman bizde temiz iman, saf gönül,
Gözler çapaklandı, yüzler ise saf ve temiz değil.
O sebeple dostu, düşmanı ayrıdetmeden,
Çok karıştırdık rezil şeytanı gerçek insanla.
İdrâk ederek çalıştık, olsun kabul; 
Cebrail açacak gökte, o işlere sekiz kat yol.
Geçti zaman dostlarım, geçmişte kaldı o nasılsa; 
Şimdi çalışalım açıkgözlerle, gerçek idrâk ile.
<end>

<start>
Pekçok "yılan ses çıkararak kenardan bakarlar bahtıma,
Süzüle kıvnla kötüler, tırmanırlar tahtıma.
Sanki, hayat evimi saran karanlık azmış gibi,
Tahammül edemezler bir köşeden aldığım ışığıma,
Özleri sözlerinden alçaktır, gözleri dizden aşağı.
Köpek gibi havlarlar kusuruma, göz yumarlar iyiliğime.
Dünyadan bıktım, ümidim yok, onlar çoğalsalar da.
Yalnız öldükten sonra ben, çiğnemesinler naaşımı.
Sevmiyorum bu dünyayı, çünkü bütün dünya kötü.
Müptelâlar parçalanır, heveslenerek onda yaşamağa.
Güler yüzle karşılarım yükünü, hastalığını,
Hafife alırım, yüreğime kapkara kan dolduruşunu.
Az mı itildim, kalkıldım, ben zavallı yetim.
Azıcık yetiştirdi, okşayarak alnımı, milletim.
<end>

<start>
Birdenbire kaplar etrafı dumanlı bir hava; 
Karlar uçar, serpilir, kar üstüne kar yağar.
Kar yüzümüze çarpar acımasız, göz açtırmaz.
Her kara nesne bir kurt olur, yankesici olur.
Kan yemek istercesine, düşer yere donuk ay ışığı; 
Korkar ay sanki; ışığı bazen ak olur, bazen sarı.
Gün boyunca, sessizdi, ölü bir yılan gibi yol,
Ansızın başlay iverdi fırtına, işte kötü olan buydu.
Yoksa, kurtuldu mu bağlarından KafDağı'nın devleri? 
Delindi mi yoksa, Tanrı 'nın sonsuz, büyük minderi? 
Kar olup uçuyor mu yoksa, bu minderin yünleri? 
Koşuşarak can mı topluyor, Kaf Dağı 'nın cinleri? 
Karlar arasından bakarak söylenirim; ay güler.
Sanki, sıkıntıdaki fakire, köşkünden zengin güler
<end>

<start>
Gün doğar. Her gün hikmet ve mânâdan uzak iş görürüm. Gözümü
kırpamam gece boyunca, uyuyunca da korkulu rüya görürüm.
Yok yanımda gerçek dost, olsa da onu yabana görürüm.
Bilmem araştırmayı, ancak yüzlerde maske görürüm
Bitti bende îmân, merhamet, şefkat, muhabbet; 
Bağlı kurbanlık gibi, kızıl kan, et görürüm.
Hayatımın soğukluğundan dondu ruhum, katılaştı gönlüm; 
Dünyanın her tarafını, zemherirle çevrilmiş görürüm.
Kışın uçan kelebekler gibi görünür kızlar bana; Niçin
gezerler, derim, onları lüzumsuz bir renklilik olarak görürüm.
Yere sağlamca basarnam, ayağımın altını yumuşak görürüm.
Ey ölüm! Ben sende, keder ve sevinç görürüm.
Çıkamaz dışarı mânâlar, kurumuş gönül ırmağı; 
Boş kalan yatağını, yokluk çukuru, bataklık gibi görürüm.
Yok kurtuluş, dikkatini çevirsem de kendimden başkalarına; 
İslâm 'in vücûdunda kuzgun, Kabe 'sinde put görürüm.
Sâdece böyle bir hastalık mı, Oblomov türbesi mi? 
Günden güne benzim solsa da, ruhumda neden yokluk görürüm? 
Hastalık ruhun gömleği. Vücûdumu devanın türlüsüyle
Hergün yamarım, ertesi gün yine, yırtık görürüm.
Vardı, yalnız kalıp, şiirle avunduğum zamanlarım; 
Şiirin yansında artık, göğsümü tutup öksürürüm.
<end>

<start>
Dikkate değerdir bugünkü Tatar gençleri.
Anlamak, bilmek, ilerlemek, marifetle, hikmetle,
Dönmekte ve aydınlanmakta her zaman kafaları.
Bu hâlin sevincini, ben öteden beri bilirim.
Bize sâdece onlar gerek, onlar, denizaltı dalgıçları.
Gökteki sevimsiz bulutlar çekilir, yağmur yağar,
Yağar yere, rahmet gibi, gençlerin iyi niyetleri.
Çağlayıp akan sularla dolar dağların zirveleri, etekleri.
Gök gibi gürler havada, hür yaşama dâvaları,
Parlar, iyi fikirlerin hançeri, elmasları.
Gitmesin kırın millet, takarak kaşsız yüzük,
Biziz, onun övünülecek, gerçek pırlantı kaşları!
<end>

<start>
Bu uzun uzun şiirler çeşmelerden akan su
Balıkçıların ağı, sandalları, gümüşten balıkları
Balıkçı kahvesinde içilen sigaralar
Öyle kös kös düşünceler. Sonra
Susmalar denize karşı Kevser
Bu şaşkınlık, bu deniz çarpması.
En sonunda buradasın diyorum kendi kendime
Parmağını uzatsan sesini duyarsın
Baksan soluğu buğulanıp kalır denizin
Yaşlandıkça eylülün geçtiğini anlarsın
Yaprakların rengini dağıta dağıta
Hüznü buysa yaşlılığın Kevser
Uzun bir yolun sonundasındır. Öyle
Kısa kalır gecen de gündüzün de
Bu öyle bir derin soluk alıştır ki
Kollayıp deniz kıyısında parsı geçer
Ölümle dirim arasında gölgelerden
Bakarken bakarken öyle derinden
Öyle kendiliğinden hüzündür baktığı
Akşamdır. Suda parıltılar başlar
Yalnızlık bütün maharetini dener
Anılar kalır daracık sokaklarda
Girsen ara sokaklara öpersin
On yedi yaşının alnından
Bu uzun uzun yağmurlar parmaklarıdır
Yaşlılığı bağışlayan Zamanın
Nedensiz yağıyorlar ıssızlığına
Yağmurlardan sonraki sonsuzluğun.
Yine yağacaklar diyorsun
Sen öldükten sonra da tarazlı sulara
Hadi gel kıyıdaki sandallara gidelim
Dilersen konuşalım balıkçılarla balıklardan
Sen turnaları anlat, ben atları.
Ne kalır, ne kalır bir düşün
Sessizce yağan yağmurlardan
<end>

<start>
Şimdi yaprak yaprak yırtılan rüzgâr
Ölümün yurdudur. Tutunacak bir dağ
Arar. Yaslı yaz unutulur. Ağustosun
Üçü unutulur. Günün eli yaşayanların
Alnındadır. Yalnızlık Hititli güneşi giyinir
Sabahın serin kanatlı kuşları çığlık
Çığlığa uçar göksel kırlardan
Uçar acılarım. “Kaç gün oldu annem öleli? ”
Dünyalı Nazire, ölü boşluk, kırılan yıldız,
O bitmeyen ölü sessizlik. Kıyısızlıktır
Belki ölüm, yan yana yürüdüğüm
Peki
Yanımda yürüyen parsa ne oldu? 
Eşikte buzda karda mı kaldı? 
“Ahmet su ver ölüyorum! ”
Ölüm gidilmeyen deniz anne
Ölüm dönülmeyen ülke anne
Hatırlarsın benim yıllar yılı
Elerim ateşte ve buzdadır
Sesim yankılanır boşlukta anne
Oturup konuşuruz anne bilgelerden
Dünyanın yeni aldığı halden. Nasılsa
Vardığım kıyı umutsuz insan. Demek parsı
Kör kuyuda bıraktılar. Demek uzakta
Kavruk kelimelerin altında ölüm
“Yanımda kal! Dünya suda tenha
Kamış. Hatırladıkça iç çeker
Savatlı ay, biber çiçeği, esrik evren
Ve parmak uçlarımdan başlayan
Asmaların esmer sesi Ahmet.”
Yıldızsız geceyi gördüm anne. Su
Çılgınlığı olan hayatı. Gök gürültüsünü
Duydum. Gördüm de yazıyorum boşlukta
Asılı kalan kuşları, çiçekleri. Oturup
Konuşuruz bunları yani çocukluğu
Yani yaşlılığı, yıkım taşlarını, nedense
Bize sıkça uğrayan parsı anne
<end>

<start>
Acının yaşı yoktur, biliyorum
Çağımıza özgü acı kökü tattım
Köksüzlükten geliyorum, yitirdim çok eski
Arkadaşlarımı, ölü gölgelerden geliyorum
Ölü taşlardan güneşin kavurduğu
Sonsuz nesnelere dokunuyorum, kısık
Bir sesle ‘ne işe yarar gelenek? ’ diye
Soruyorum. Oraya buraya
Acı kökler bırakıyorlar, köşe
Başlarını tutuyorlar, anlıyorum
Acısından leylak fışkıran biri mi öldü? 
Bir martı mı öldü? Ey benim delikanlılığım! 
Hüzünler içinden geliyorum, dönencelerden
“Ne iyi olurdu ölünce de okunmak”
Kırık taşlar kuş uçuşları istemiyorum
Uzak durun benden, uzak durun her
Kimseniz! Ben yalın sözcüklerde bulamıyorum
Bulamıyorum sonsuzluk denizini
Beni aramayın ne kırık taşta ne su sesinde
Köksüz bir ağaçtan geliyorum, göveriyorum
Ölü gölgede. Derin sessizlikte tek başıma
Sınırsız sözcükler denizini arıyorum
<end>

<start>
Kış buğusunun camları terlettiği vakitte
Balıkçıların balıktan eve döndüğü vakitte
Dip dalgaların denizi dövdüğü vakitte
Aradım bulamadım Kevser’i sularda
Sekreter kızların evlerine döndüğü vakitte
Maden işçilerinin maden ocağına indiği vakitte
Trafik ışıklarının söndüğü, suların akmadığı vakitte
Aradım bulamadım çiçek öpüşlü sevgiliyi
Burası Mersin, kimse çeviremez güneşimizi
Kimse alıkoyamaz gülgillerden kendimizi
Bunları diyorum, arka sokaklarda pars dolaşıyor
Önce arka sokakları dolaşıyor sonra
Sonra bahçemize giriyor Kevser – neredesin? 
Türkçe sapak, dilim tutuk, sözcükler yırtık
Bekliyorum minibüsler getirmiyor sesini
Tıka basa dolu çarşılardan, ölü sulardan
Akşam şala sarılı inerken bulvarlara
Yarı tenha sokaklarda aradım Kevser’i
Bulamadım, ne yaparım ben şimdi? 
Ne yaparım sapı kalınca elimde leylağın?
<end>

<start>
Azer Yaran’ın anısına
Gitmiyor sonsuzluk denizi üstünden rüzgâr
Gitmiyor Azer’in çan çiçeklerinden sesi
Demek ölü otları aşarak geliyor
Demek can çekişen taşlardan nefesi
İnmiyor sekili atlar çılgın bulvarlara
Vitrinlerin göz kamaştıran ışıkları yandığında
Kenti bir orman yalnızlığı sardığında
Dünya içinde bir başka dünyayken insan,
Azer Yaran öldü, hadi indirin dolunayı! 
Azer Yaran öldü, bu denizin albatrosları nerede? 
Azer Yaran öldü, sekili atlar çılgın bulvarlara indi.
Azer Yaran öldü, kalmadı hiç kimse insanın derinliğini ölçecek.
Köpükler içinde uyanmalıyım
Denize gece çiçekleri atmalıyım anısına
Uzun uzun yürümeliyim dünyaya doğru
Başımda akıtmalı fötr bir şapka
Ah ölüm yine ayağıma pranga oldu
Ah ölüm yine bomboş oldu ruhum
Yürüyemiyorum, demek safkan kederim
Yürüyemiyorum, demek gün sağır dilsiz uçurum
<end>

<start>
Portakal ağaçlarının dansı döne döne
Toprağın üzerinde denizin yanı başında
Uçup gidiyor Zaman güneşin balçığında
Bastırıyor denizden yükselen buğu özgüvenimi
Ama derinliğini veriyor ruhuma
Bu yaz sabahı bakıyorum dünyanın kıyısından
Mersin İskenderiye Londra Paris
Uyanıyor varoşlarında Mağribi bulutlar
Ama işte tam şurada can sıkıntısı
Hep yanımda anlaşılmaz gözleriyle
Hep yanımda yürüyor kuru otlara basarak
Parmağımı uzatsam dağların ötesinde
Gözne ufak harflerle yazılmış, dağların arasında
Bir türkü ki bağlar kuru otlar arasında
Yürek yıkık Kudüs, yürek kör kuyu
Doluyorum bu sabah boş sarnıçlara
Martı görmemiş bir sokağa giriyorum
Bu lâleler senin için Kevser
Portakal ağaçlarının çiçekleri senin için
İçimde yıkılan kuleler, ormanlar bile
Bu gök kıyıları bu dağlar senin için Kevser
Bu bekleyen bin göz, bu kuş gölgeleri
Yaz yağmurunun yanık yüzü
Bu serin pasajlar senin için
<end>

<start>
Kapılar pencereler çatısı dünyanın
Sardunyaları balkonu vardı açık
Koşacak bir bulutu, çatlayacak göğü
Saatleri vardı denize ayarlı anahtarlı
Denizin köpüğü ormanın ateşi şimşeğin mavisi
Akşam akşam gözlerinin karası vardı
Bacakları vardı bacaklarının ısısı
Ormanın içinde silahsız kalmış ordu
Uyanıklık belki yamaçları omuzlarının
Saçlarının göğü denizin üstündeydi
Gecenin ıslaklığı, parsın soluğu üstündeydi
Sonrası bu güzellik çiçekler saksılar boyu
Elleri deniz bahçelerinde şamdanlardı
Görkemli bitkiler vardı iri gözlerinde
Kış günlerinde yağmurdan kuğu
Taşı tekerleyen rüzgârdı olgunluğu
Çayırları vardı ağaçları vardı dünyanın
Yoktu belki bir başka Kevser’i
Biçimini alan koşan ırmağın
Otursa şarkılar söylese açık saçık
Yüzünün yarısı dünyanın kenarıydı
<end>

<start>
Bazen daha fazlayım kendime
Ağaçlara kuşlara göre
Dalınca sözcükler denizine
Cebimden her gün nergisler çıkarırım
Upuzun ağaçlardır Zaman, dipte,
Bütün gece daldım sözcükler denizine
Işıktanmış dikey yüzen balık
Suda parıldayan günebakan tarlaları
Düş kuyusu deniz vardı gemiler vardı çiçekli
Bütün gece yağmurun yalımı vardı yüzümde
Bütün gece yağmurun ışığındanmış
Yoksul ağacın yıkanan kolları
Gölgelerden fışkıran ışıktanmış kolları
Ağaca düğümlenmiş suları getirdim
Yer aç bu arılığa, yabanıl suçsuzluğa
Göğün konuşkan madenini getirdim
Keman sesli kenti, ayçiçeği damlı evleri
Parlayan iğneleri, bozuk günleri
Bırakıp geldim acısında tuzu
Deniz bahçeleri getirdim derinlerden
Sokaklar örümcek ağı sular kanlı
Geç mi kaldım geldim işte Kevser
İçimdeki hüzün anıtlarını yatıştırdım
Buğulanıp taşan göğü getirdim
<end>

<start>
-Metin Cengiz’e
Flamalar vardı yukarılarda bir yerde
Havai fişekler davullar çifte çifte
Uçarı mendiller vardı kırmızı mavi
Avluda incir ağacı, saksı çiçekleri
Gemiler vardı ay ışığında yıkanmış
Sedef ve mercan, ışık ve gölge
Dolardı ruhuna yıldızlara baka baka
Dünya, gürültülü o koca orman
Avluda dönen leylaklar vardı
Bütün geceyi cam buğusu sabaha taşıyan çiçekler
Gözlerini açıp kapayıncaya kadar geçerdi Kevser
Bakır gözlü keder
Uzaklaşan trenler, ardıç kuşları, kartallar,
Acı çekenler vardı dünyada
Mutsuzluğa yenilen ruhu vardı
Giderdi taptaze bir sabaha,
titrerdi
Yüzünde kuş gölgeleri vardı, pars izi,
Buğusu varoluşun, bulantısı, sıkıntısı,
Yakıcı ısısı, çekirdeği gelecek yaşamın,
Dönerdi işte elinde ağrılı bir çiçek vardı
At fışkıları, fenerler, şimşekler boyunca
Dönüverdi belli ki insan kalmak için
<end>

<start>
-Sina Akyol’a
Ne tuhaf ağacı kuşu dağları okumak
Denizi, külden sözcükleri bile bile
Taşın ruhu katlanır geceye
Sözcükler tükenir deniz kalır
Ne tuhaf kötülüğü ve çirkinliği okumak
Işıldayan sözcüklerin varlığını bile bile
Dağlarda taşlarda.. Belki bunun için
Doğrulur bakarım başka bir hayata
Gece çürür külden sözcüklerle kalırım
Yanı başımda bir fesleğen büyür
Bu nasıl dünyadır acılar büyür
Usulca doğrulur denize bakarım, açar kapısını
Derin yalnızlığa bırakılan ağaca
Kökleri vardır yeryüzünde her zaman
Kuşu rüzgârı kışı baharı vardır
Ruhu vardır zifiri gecede kalır
Yaprakları saklar bütün incelikleri
Ağaca bakarım seyretmek için kendimi
Tutkuya bürünmüş ağaç benim işte
Köklerim derinlerde ısıtır denizi
Yapraklarım yağmuru çağırır sürekli
<end>

<start>
Güneşin tersi ayın yüzü için deniz
Terli dağların ardıç kuşları için deniz
Sevişenlerin omurga kemiği için deniz
Ormanın dili vâdilerin derinliği için deniz
Günebakanların ruhu için deniz
Parıltılı arı doru atlar için deniz
Büyük dönüşümlerin suçsuzluğu için deniz
Kevser’in ılık bir yuva olan yüzü için deniz
Kusursuz yalanları için deniz
Köpekler plaklar aynalar için deniz
Zambaklar sümbüller karanfiller için deniz
Marullar marullar için deniz
Alkolün silahı reçinenin kokusu için deniz
Yorgun suların ısısı için deniz
Kudüs Beyrut Mersin kadavra otobüsler için deniz
Narlıkuyu Taşucu Silifke eğri büğrü çilekler için deniz
Köşeli ruhlarınız için deniz
Bu yıl Paris kurşuna sürülü namlu
El ilanları bildiriler için deniz
Bu sabah balık pazarına uğradım
Uskumru kefal palamut hamsi için deniz
Pasajların serinliği güvercin avluları için deniz
Bu şiirde her dize kendi başına uçar
Uçmasını bilen fıskiyeler için deniz
Rüzgâr değişmelerin olgunluğunu getirir
Yuvarlak kuğular kübik bakışlar için deniz
<end>

<start>
Vakit öğle derinliğinde güneşin
Güneşin arkası ve günün ortası için deniz
İncir ağacının kuşlardan şikâyetçi olduğu söylenir
İncir ağacının meyvesi için deniz
Eşyanın düşey konumu yalnızlık ortamında
Eşyanın çiçek açan yalnızlığı için deniz
Öyledir Kevser’in bir günü mutfakta
Çatallar bıçaklar ve güneş görmeyen odalar için deniz
Küçük sokaklar ve bahçe duvarları üstünde
Öyledir kılıçtan mavi iner yağmur
Birdenbire gökyüzünün tufandır rengi
Tufan rengine çalan gökyüzü için deniz
Küçük sokaklar bahçe duvarları öteki uçta
Çiftlikköyü, Mersin Üniversitesi öteki uçta
İri yapraklı ağaçların arasında
Kök bitkilerin soluğudur deniz
Kök bitkiler ve limon ağaçları için deniz
Yağmurun yüzü çillidir dediler bize
Denizin bakır gözlü olduğu söylenir
Ben Mersin’in bakır gözlü olduğunu düşünürdüm
Yağmurun çilli yüzü ve kirpikleri için deniz
Balkonları dört mevsim çiçekli evler için deniz
<end>

<start>
Dağ ormanının uzun sürer dumanı
Öyledir yüzünde yorgun akan su
Gök bitince arı sular uçar gölgeliklerden
Çayırlar gölgelikler dalgın denizler için su
Bahçe duvarının üstünde şimşeğin kılıcı
İzler bırakır çözülmüş dalgınlıklarında
Yabanıl otlar, kökler büyür gölün kenarında
Duru bir gök ve yaz gölleri için su
Yaz göllerinin serin olduğu söylenir
Çekildik sıcaklardan dağ göllerine
Yanaklarımızı solduran dünyadan kurtulduk
Yanaklarımızı solduran sıkıntılar için su
Yangın yerine döndürdüler dünyayı güller için su
Uzun süre parsı unutturduğu söylenir bize
Ağaç denizleri ile iğreti duruşu insanın
Günlerin zambağı karanlık, tek çiçek yok
Günlerin karanlık zambağı için su
Utançlarımızın örümceği için su
Kış bahçesi bitince iç çekişlerimiz başlar
Düzlükler sahiller konumlandığımız her yer
Acı verir güneşler sabahlar ikindiler
Suyun yüzeyi şimşeğin tadı ısırganın öpüşü
Ağrıyan yanlarımız şakaklarımız için su
<end>

<start>
Bekledim toprağı diriltmek için
Bekledim yağmuru çılgın ayazda
Rüzgârın kanadı kırık, ayazın tokacı alnımda
Bekledim epeydir yağdı yağacak yağmuru
Bir parçası oldum nar ağacının
Nar bülbülünün sesi, leyleğin geçişi,
Evin avlusunda ot soluğu. Üzerimde
Kokun kaldı Kevser gelmedin
Tanyeri ağardı denizden
Toprağın ve ışığın içinde kaldım
Taşın sesi suyun duracı kıvılcımın ayağı
Dön dolaş yayıldım dört bir yana
Dünyamı şaşırdım Kevser. Ben turna, ben yonu,
Ben taş oldum bozuluverdi dengem
Rüzgârın yalpası için suyu buldum
Kırların eteğinden ağırbaşlı akıyordu
Yolum çatallaştı dünyamı şaşırdım
Uzaklaştım nar ağacından, kuşlardan,
Çakılların sesinden, otların sessizliğinden
Aradım yeniden gök bitimi arı suyu
Yalakların güvenci suyu, cömert suyu
Coşkulu davranışlardan akan suyu
Kederli yüzlerden akan suyu
Aradım büyülü günlerini çocukluğun
Otlar ve olgun başakta
<end>

<start>
Örtelim
En kalın hüzünlerle örtelim
Denizin dipten gelen yabanıl sesini
Örtelim Kevser en ağrılı yerimizin
Kısa acılardan kalın hüzünlere akan sesini
Kayalara çarpa çarpa büyüyen sesini
Kabuğun boğuk sesini, kalbin düşey sesini
Bahçenin ışık sızdıran sarnıcını
Acısını arının uzun uzun örtelim
Kokusunu elmanın yaprağın otun
Derinliğini şimşeğin, sessizliğini örümceğin
Örtelim
Örtelim
Gün kavuşurken ölü gözlerini denizin
Yaklaşın, örtelim taştan taşa seken gölgeyle
Yaz dönmeden dikenli bahçeye
Issız soluğu duyulmadan parsın
Acıyı örtelim vaktinden önce
Varlığın verdiği kalın acıyı
Kuşun salvosu yolun sapası yaprağın sesi
Gam göçüren yağmurun ötesinde
Hüzündür varlığın Kevser
Örtelim, zar kabına girelim olmazsa,
Topluiğne başı olalım, nesnelerin uzantısı,
Vakit geldi, büyük olsun yalnızlığımız
Isısız
Parıltısız
Örtelim
<end>

<start>
Üç deniz için ışığını yakıyor yıldızlar
Bir ılgım Marakeş, üstümüzde parçalanmış ay
Bir görünüp bir yitiyor; usulca
Düşüyor satıcıların fenerinin üstüne
Keşfedilmemiş söze ışığın kanatları düşüyor
Keşfedilmemiş şiire ıslığın aldanışı
Ama biz buradayız Kevser
Ya onlar nerede? Biz sıkıntıdan
Sicimlere tutunuyoruz ay yükselirken
Elimizde çağın tılsımlı mumu
Elimizde çağın kof kibri
Fırlatıp atıyoruz insanca olmayan her şeyi
Mutsuzluktan bunaltan denize
Boşalan yağmurlarız, su kenarlarında saz
Birkaç kişiyiz Ayşe Celâl Veysel
Konuşurken hüzün anıtları devriliyor
Dünyanın bütün meydanlarında
Gök Marakeş’te bir çalgı üstümüzde
Keman sesi cam göbeği gökte yankılanıyor
Keman sesi gümüş bir su burada
Burada oturuyoruz dünyanın kıyısında
Portakal suyu içiyoruz
“Ölüm sorununu çözmedikten sonra
Neye yarar varlığımız? ” diyor Celâl.
Saati gösteriyor ayın direği.
Pars kapıda.
Gök Marakeş’te bir çalgı üstümüzde
Fas tılsımlı bir kobra
<end>

<start>
Bir şey mi söylediniz? Susalım. ‘Şiir yazıldıktan
sonra ortaya çıkar.’ Böyle deyip bir kapı açtınız,
anahtarı deniz. İyi ki yitik evreni keşfettiniz.
Aldanacak gün kalmadı gök kapalı
Yağmurun sicimlerine tutunup
Yıldızların düştüğü suya dönelim
Acele etmeliyiz suya dönelim.
Bütün kara parçalarına yayılıyor kan
Ne hasta tanıyor ne çocuk
Her şey burada mı Kevser? 
Suyun aralık bıraktığı kapı
Kalbin yitik bahçesi
Denizin mumdan ışıkları
Hazırsanız susalım
Bilinmeyen bir kapı açıyor deniz
Duyularla ulaşamadığımız bir kapı
Gecenin bastonuna dayanarak
Eski dünyanın eşiğinden girelim
Sokakta buzdan kılıçlar parlıyor
Gün boyu hızla yayılıyor kan
Yollar sapaklar tutulmuş dönelim.
Bir şey mi söylediniz? Duymuyorum.
Vakti mi sordunuz, vakit tamam
Dönelim kış bahçesine denizin
Suyun aralık bıraktığı kapıdan
Güneşin ağaçlı yolundan
Dönelim
<end>

<start>
Issızlığı içinde taşıyan kara ağaç
Gecenin ısısı suyun gürültüsü ondan
Uyanıp bakıyorum yaprakları ışıktan
Dalları biçimini almış kollarımın
Yapraklarının altında deniz desem
Ağaç desem bir kara ağaç
Yürüyor içimde denize doğru
Deniz içimde dumanlı orman
Uyanıp bakıyorum bön bön
İçimde ışıktan bir kara ağaç
Sarkıtıyor ayaklarını denize
Düş mü görüyorum ılgım mı
Deniz feneri su zambağına benziyor
Hava çın çın su havası kokuyor
Gecenin ısısı yazdan
Günden güne biçimini aldığım ağaçtan ısım
Hayır üşümüyorum sabah kapıda
Gök üstünü başını düzeltiyor
Sabahın tazeliği ıslığımın içinde
Dayanabilir miyim camların buğusunda
Şaşılası güzelliğine gemilerin
<end>

<start>
Pars kılıçtan bir şimşek
Alıp gidiyor kuytulara
Cam buğusu bahçenin köşesine
Gizliyor sessizce ayak izlerini
“Susalım, burası ölü evi
Bir hiç uğruna öldü dediler
Ne kadar yaşardı ki
Bir kadastro memuru tozlu defterler arasında
Denize bakarak öğle vakitleri
Ne kadar yaşardı ki böyle
Onun muydu bu saç kurutma makinesi
Bu cep telefonu? Susalım dediler.
Dışarıda nasılsa bir kuş ötüyor
Acısına yürüyor içeride oğlu
Tan vakti göğsüne bir bıçak koyup
Üstünü çarşafla örttüler
Susalım dediler
Ne çıkar susmaktan”
III
Pars gök rengini solduran güç
Gizliyor parçalanmış ağzını rüzgârdan
<end>

<start>
Soyunup yatıyorum yıldızlardan bir döşekte
Başımın üstünde fırdolayı çocukluğum
Başımın üstünde salınıp duran bir ay
Yol gösteriyor ağaç denizine
Ben yarı yolda uyanıyorum
Kalbin atışlarına benzeyen düşten kalan
Bütün incelikleri aklımda tutuyorum
Mersin hattı Toroslar Yenice Adana
Sağım solum Akdeniz
Beni unutamaz çayır çimen su
Dağların dalgalı yeleleri su
Bit pazarına yürüyen takma dişli su
Olukların oynak sözlüsü su
Hevesten yalımdan kıvranan su
Dağlardan inip keder göçüren görkemli su
Balıktan çıkan camgöz su
Buğday başağı yaldızlı su
Bön bön bakan sarhoş su
Kayadan sızan kalçalı su
Sağduyulu parıltılar saçan su
Bahçe duvarını atlayan hırsız su
Sesini kokladım kokusunu gördüm
Akdeniz bu
Unutulmuş bir şarkı su
Çakır gözlü su
<end>

<start>
Elmaya dokunuyorum elmanın sesi havada
Yukarı çıkıyorum dumanlı orman
Aşağı iniyorum deniz kara delik
Bir boşluk bulsam oradan çıkacağım
Taşlar çın çın sessizlik
Gölgelere dokunuyorum rüzgârın alnı
Işığın içinden geçip buluyor beni
Bakıyorum işitiyor deniz
Ağustos böceğinin yalın sesini
Taşlarda yalpa vuran rüzgâr topluyor
Balıkçı fenerinin orada yaban ördeklerini
Boş bir gururla dokunuyorum doğaya
İçimde delikanlı bir yaz hâlâ
Külrengi merdivenler iniyor denize
Deniz ruhumdaki bozulmamış uygarlık
Yapıtlarını gizleyen düzenci insandan
Yaşlı bir denizci gibi
İçimde sürüp gidiyor denizin serüvenleri
<end>

<start>
Deniz çağırıyor çize çize içimdeki kederi
İçimdeki tünele ıssızlığın burgacı düşerken
Bir ayraç açıyorum kum saatine
Bekle göreceksin zamanın durduğunu Kevser
İçimize dolduğunu Assos güneşinin
Gitsem gelmesem çocukluğuma Kevser
Siyah beyaz bir kare çiçekleri sulayan annem
Azar azar silinecek bir görüntü
Assos’a kıvrılıp giden ağrılı yol
Güneş burada yosunlu çiroz
Işığı alnında mavi yazma
Bekle göreceksin şu tepenin inişi Assos
Üstgerçekçi bir yapıt yokuşu olan
Dünyaya doğru yürüyebilirsin buradan
Sözcükler denizini geride bıraka bıraka
Bir varlığa dönüşebilirsin karşı kıyılarda
Önemi olmayan çakıl taşına ya da kuma
Bekle göreceksin denizin mucizelerini Kevser
Deniz içime kıvrılan ağrılı tümce
Deniz ısısı tenimde son ışık
Deniz ıssızlığım dünyaya bırakılmışlığım
Deniz aşılması gereken yokuş
<end>

<start>
Bir yalnızlık süresiyim ağrılı
Suyu çekilmiş bir dere
Ben nereye bakıyorum galiba denize
Bir kapı kapanıyor kakmalı bir kapı
Güneş batmak üzere birazdan
Son ışıklarını yayıyor denizin üstüne
Otların sesini getiriyor serin rüzgâr
Yağmur, kar yok. Ama hava serin
Uzun uzun yolculuklar düşlüyorum
Denizler, göller, kıyısız ülkeler bir de
Bir kapı açılıyor kakmalı bir kapı
Bir kuş gölgesi, bir kedi geçiyor
Kirpiklerimin ucundan.
Yaz kışlıklarını katlıyor dolaba.
Ben galiba akşama bakıyorum
Büklümlerine ateş kırmızısı güllerin
Ben galiba gövdemde açılan kapıya
Boşluğa bakıyorum. Bir kuş uçuyor
Çize çize göğü. Sandalyeme tutunuyorum
Üstümden dönü döne geçen turnalar
Da yok. Neye baksam nerede dursam
Düş gücüm kilitlenmiş ruhum çalınmış
Elimden alınmış taşların dinginliği de
<end>

<start>
Denize uğramış bir yüz tanyerini gösterir
Gürültücü mayıs böceklerini, kaçkar çiçeğini
Bütün geceyi elifi elifine örtünürsün
Orman yalımı tanyeri denizin üstündedir
Çiçeğe uğramış bir yüz dünyanın kıyısında
Deniz ormanı gözlü bir yüz dağlara bakar
Deniz desem gururu ölçülemez uçsuz bucaksızlığının
Topraksa kül. Kuşlar havalanmaz omuzlarından
Bir çiçeği bozguna uğratır, dönersin denize
Derine, en derine, yüzünde yüzlerce dalyan
Kaynağa dönersin o yabanıl suya
Yüzün daha yakındır denize, dünyaya bakar
Dünyayı adımlar ayakların ağlara basa basa
Denize dönmenin çağı terleyen avuçlarında
Denizin çanları çalar şehrin gürültüsü ortasında
Denizin çanları çalar yalnızlığın ortasında
Dalgaların sesi çağırır dönersin denize
Ağzında bilge bir ıslık, elinde yıldız örümceği
<end>

<start>
Gönlümün alıp götürdüğü rüzgârın tefi
Bir vakit beden bulur aramızda Kevser
Ay saat kulesinin üstündedir
Bir kuş böler ışıklarını, aramızdan geçer
Derken çeliklerini sıyırır kent, esner,
Zamanın gürültüsü güçsüz ruhumda metal.
Merak ederim Kevser, kim doğrular
Benim bu dünyaya uyku halinde geldiğimi?
Yaralarımı deniz iyileştirir, kuşlar çizer
Ucu bucağı yok göğü Kevser
Benim hodan çiçeği koşmak isteyen rüzgârda
Taze güller için dünyanın bir ucuna
Duyuyor musun Kevser bu gece
Esmer bir çiçek çelik yelekleri deler
Ruhum buna bir anlam veremez
Gece rüzgâr çan sesleriyle döner
Bu gece hodan çiçeğiz biz Kevser
Beden bulur bedenimizde keder
<end>

<start>
Gecenin küçük kırıntıları vurmuş yüzüne
Bir su berraklığı, yalınlık belki Kevser
Kavakları geçince bekle beni
Şöyle bir durup bakayım yüzündeki
Gece gündüz derin değişmeler denizine
Kevser bu savaşlar ne çok insanın yıkımı
Yılgıyı mutsuzluğu çoğaltıyor yüzünde
Kevser dur bekle ben yoruldum yıkıldım
Gözleri pars gözleri insanlar gördüm
Ürperip uzaklaştım boğuldum kaldım
Bağırasım geliyor sesim yırtıcı kuş sesi
Kimse yaşamın anlamından söz etmiyor
Kevser dur bekle, insanlık parıltısını yitirmiş
Dur bekle yeniden tutunalım insana
Kevser bu gök katları çiçeklere karışmış
Deniz denizce kokuyor, kavaklar ürperiyor,
Kevser bir gülümse, gülümseyişin ferahlatacak içimi
Üstüne üstüne gideceğim solan yıldızın
Kevser bölük pörçük acıları kaldır at
Geceyi arıt, buluttan buluta su taşı
Şöyle bir durup bakalım dünyaya
Başkasının acısı nasılsa yara sende
<end>

<start>
Yeni şeylere döneceğiz Kevser
Estetiğe, ekonomi politiğe, dilin ve paranın
Kullanılış biçimine. Oradan okuyacağız
Sağlıksız giden şeyleri Kevser
Bana temiz bir gömlek ver Kevser
Göğü götürdüler dışarı çıkmalıyım
Güneş gümüş bir kılıç üstümüzde
Dönelim çocukluğun bulutsuz göğüne
Göğe o kadar çok baktık ki
Çiçekler yığıp ölüm ayinine çevirdik
Pasajlardan baktık kuşlar uçuyor mu diye
Savrulan yaprakları kuş sandık Kevser
Neyim ben Kevser? Yıkılan anıtları
Görmeliyim. İnsanın derinliğini,
Göğün sevgisini, ağacın mucizesini,
Dalgın patikalara akarken hüzünlerin ısısı
Neyim ben Kevser? Görebilir miyim
İnsanın süregelen eşsiz yapıtlarını,
Bulutları çözen yağmuru, aşırma
Sarkıttığım kuyuyu. Görebilir miyim
Ne kaldıysa, ne kaldıysa çocukluktan
<end>

<start>
Ne kadar yaşarsak acıları günlere
Aylara bölelim bölelim
Kaçamayız kendimizden
Ağacın yapraklanmasından
Kuşların tarlalar üstünde uçmasından
Ne kadar yaşarsak hüzünleri günlere
Aylara bölelim bölelim
Ağır gök altında
Kibirsiz ve insanca
Islak tüyleri gündüzün, suyun kuğusu
Bir çiçek salgını yaz, bulutlar duru,
Günün çıkrığı değiştiriyor gökyüzünü
Başımı döndürüyor çite konan kuş
Gündüze karışan ışıktan tırpan
Uzaklara bakan bir çift göz
Aşkı değiştiriyor suyu ürperten çizgi
Başımı döndürüyor hüznün etkisi
Kırılan bir zaman belki ânın ağırlığı
Baktıkça sıkıyor ruhumu kımıldayan gök
Biliyorum ne kadar uzarsa yol
Beni aşan kıpır kıpır bir olgunluk
<end>

<start>
(Yol ile Ölüm)
Yola dönüşen sen misin, güneşli
Sözcükler mi zeytin ağacından
Düşen yol kenarına
Ama dur akşamı dinle, küçük
Bir dere kavuşur denize
Yolcu çoban ateşlerine
Ölüm taşlı bir yol, uçuruma açılan
Patika, gidenlerden gelen yok, çoğu
Akşamı örtünmüş derin uykuda
Ölüm tek başına gidilen
Sis basmış göl
İki bulut altında
Ama dur, ölümsüzlüğe inanan
Bilge, topladığın alıçları yola
Savur, yol götürür İthaka’ya nasılsa
Ölüm duraksayan gölge
Bir hüzün salkımı
İki kaşın arasında
<end>

<start>
(Doğum Günü Kutlaması)
Bana sormayın bilmem ki
Bir çiçeğin gümüş rengi vaktinden doğduğumu
Güneş karanfillerin içindeyken
Ve babam güvercinlere yem vermeye gitmeden
Mayısın yirmisinde
Bin dokuz yüz kırk yedi yılının
Toprak damı fırdolayı karanfil bir evde
O yüzden çiçekler doğumuma sebep
O yüzden gökyüzü zambak rengi
O sapsarı limonluğu geçince
Kara dut, incir ve nar ağaçları başlardı
Çocuk irkilmeleri içindeyken
O yüzden Akdeniz belleğimde bir tüfek patlaması
Gürültüyle yağan yağmur olarak kalmış
İşte oradayım yine
Havada çan çiçeklerinin kokusu
Bana sormayın bilmem ki
Bütün geceyi dolanan kalçası çıkık kadını
Toprak soyundan su gözlü
Parmak uçları ateşli
İşte bulut, işte bir çiçeğin vakti
Bir çiçeğin gümüş rengi
Vaktinden doğdum ben
Silmeye çalışma çıkmıyor Kevser
Çocukluk lekelerini
<end>

<start>
Ezra Pound Eliot Paz Rene Char
Hâlâ başucumdasınız, oturmuşuz
Yirminci yüzyılın eşiğine
Ay gümüşten ışığını yakıyor hâlâ
Geniş kalçasıyla güneş yürüdüğümüz denizde
Isısını veriyor görülmeyen biçimde
Dünya hâlâ tahıl yüklü bir gemi,
Kan denizine açılıyor sömürge valileri.
Av köpeklerinden ürperiyor,
Akşam alacasında dağ gölleri.
Ezra Pound Eliot Paz Rene Char
Hâlâ suyu yönetiyor yeryüzü tüccarı
Dipte, taa derinde uğultusu dalgaların
Bunalıyor derya içinde
Yeşil yeşilliğini yitiriyor, kuş kanadını,
Açgözlü zorbanın yalpası başımızda.
Zamanın gürültüsü bastırıyor
Tutkulu ağzı.
Ezra Pound Eliot Paz Rene Char
Buradasınız değil mi yanı başımda hâlâ? 
Gümüşten ağzımla denizi kazıdım,
Parçaladım su yüzeyini, yıldız sözcükleri,
Bekliyorum hâlâ gelecek yolcuyu,
Tutuşturacak olan orman ateşini.
<end>

<start>
Kıstırılan insanın sıkıntısını almalıyım yanıma,
İçbükey yalnızlığımı, kapıdan sızan ışığı,
Öyle apansız olmalı gitmem
Öyle çok yaraladı ki beni dünya
Bütün rezillikleri bırakıp gitmeliyim
Deniz içini çeker bende, kuşlar dalgın uçar,
Günden güne kof benliğini yükler hücrelerime
Ayak diretip insanca olan her duruşa
Bu şiiri yazdıran zorba.
İşte bu yüzden çekip gitmeliyim
Böylesi daha iyi. Yavaş yavaş
Yaprağı kemiren bir tırtıla dönmekten.
Kalırsa birkaç dize benden
Geçip gider içimden bir orman
İnsanî sözcükleri ver bana Kevser,
Suyun meraklı dilini, ışığın gölgeye düşen elini,
Annem öleli bir yıl oldu, oturduğu kanepedeki
Boşluğu ver. Bu nobran bu pörsük dünya
Avlamadan beni çekip gitmeliyim
<end>

<start>
(Su Kantosu)
Bir çiçeği önüne katıp götüren su
Bulvarları caddeleri sokakları ıslatan
Nisan yağmurunu giyinmiş yumuşak başlı su.
Işıkları yaktım, deniz kabuklarından kolyeler yaptım,
Böyle bakma bana Kevser, sus,
Geceyi dinle, geliyor külü ite ite su.
Bir vakit patikaları dolaşır ıslak saçlarını
Kurutursun rüzgârda yabanıl saf uçarı su
Bir şey söyleyecek değilim sana
Bugün kenti dolaşırsın ite ite bir çiçeği
Yarın kavuşursun güneşli denize
Biliyorsun işte, köpekleri önde küle çevirdiler
Defne ormanını, tek anahtarını yitirdiler
Denizin, sabah öğle akşam gece
Can çekişiyor ışık ve gölge.
Öyle çok sevdik ki sürüler halinde uçan kuşları
Ak toprak üzerine serildiler.
Sus, geceyi dinle Kevser
Kayın ağaçlarını geçip geliyor
Ruhumun tanığı su
Dağların dumanını, pasajların inceliğini
Bir kılıçla değiştirdiler Kevser,
Denizler kül ormanlar beyaz kâğıt.
Birazdan bütün kiri pası sökecek su
Deniz yıldızlarından boşanacak su
<end>

<start>
(İskandil)
Bir kök olacağım bu denize kalın bir kök
Benden sonra da sürecek filizlerim
Benden sonra da yıldız olacak gökyüzüne
Deniz çiçeklerinin derinliği gözlerin
Bir kök olacağım bu denize kalın bir kök
Öylece akıp gidecek avuçlarımdan günler
Öylece yatacağım suların ağırlığı altında
Çocukların derin uykularına karışacağım
Bir kök olacağım yıkılmışa kalın bir kök..
Beyaza yürüyen su, kanat takan su..
Budur nihayet gök çatının maviliği..
Benden sonra da yağacak ikindi yağmuru
Sonra kartalların çekilmesini bekleyeceğim,
Nihayet ince bir su tadıyla akacağım,
Her kökten her dilden her ırmaktan..
Benden sonra da olacak gözlerim iskandil
<end>

<start>
Ne zaman can alıcı sözcüğü bulsam
Benim o kılıç yüzü kendine dönük kırılgan
Benim o bahçede sessizce dolaşan kaplan
Benim o denize açılan zakkum ağacı
Dolaştım geldim sonsuzluğu senin için
Ey insanoğlu, ey ufkumuzu kuşatan uğultu! 
Buldum, buldum can alıcı sözcüğü
Av partisi sonunda ansızın düello
Ne zaman dünyanın kırlarını dolaşsam
Benim o av partisindeki av
Benim o cenazeye gönderilen çelenk
Benim o öykünün sonunda patlayan tüfenk
Sonunda patika olacağım yabanıl çiçeklere
Benim o göz göz bakan dünyaya
Benim o gürül gürül akan su
Benim o rüzgârın artığı çocukların uykusu
<end>

<start>
(Beyrut Beyrut)
-Reha Mağden’in anısına
Bu acı çekmiş gök, bu acı toprak
Bu hızlı hızlı büyüyen ot
Sulardan kurtulmuş bu yıldız
Temmuz’da öldürülen çocuklar için
Barışı görmeden sana geldim Beyrut
Yıkıntılar altında kalan çocuk gözleri için
Sana geldim bakışları kılıç ölüler adına
Sokakları, ağaçları düş gören Beyrut
Delik deşik gökyüzünü değiştirmek için
Sana buğdayın renklerini getirdim Beyrut
Sana geldim kulaklarımda uçakların uğultusu
Sana geldim ey ‘şiddetin uzun yüzyılı’
Sana geldim sokakları kuş dolu Beyrut
Konya ovasından başak çektim getirdim
Adonis’ten tazelenen rüzgâr
Temmuz’da öldürülen çocuklar için
Temmuz 2006
<end>

<start>
(Ey Beyrut)
Ben de yıkıntılarından oldum ey Beyrut
Ben de yıkıntılarından doğdum ey Beyrut
Duvarlarının altında kanlı gömleklerine anıt
Sokaklarının cinnetine geçit oldum Beyrut
Ben de Pars kapısında oldum Beyrut
Ben de denizin yapıtlarından doğdum Beyrut
Kapılar kapandığında yüzüne Beyrut
Çılgın şafağına kardeş oldum Beyrut
Ben de Feyruz’un sesi oldum Beyrut
Düşünü kurdum yıkıntılardan doğacak kuşun
Düşünü kurdum denize açılan kapıların
Düşünü kurdum yıldızlı gecelerin
Düşünü kurdum caddeler boyunca barışın
Ben de Feyruz’un sesi oldum Beyrut
Terk etmedim seni bulvarların asfalt kokusu
Terk etmedim seni duvarlardan fışkıran ot
Terk etmedim seni ağaçları yakılmış Beyrut
Ağustos 2006
<end>

<start>
Denizler evler ey! Her keresinde
Mumla aradığım ay tabaklarda uykulu
Ay tabaklarda.. Zeytin ağaçları sökülmüş
Çocuklar geceler boyu dipsiz kuyu
Sonra gider çocukları öldürülmüş annelere
oğul olurum
Ey Beyrut! Öğrenci çantaları, kırık oyuncaklar..
Elimi yüzüme kapatırım
Yüzüme kapanan kapılar karanlık
Bir ölçek daha koyun gökyüzünün
Daha uzun daha güzel olsun izi
Arkamda çocuklar kuşlar arkadaşlar ey! 
Önüm Fenike denizi
2006
<end>

<start>
Kudüs’te yağmura açarlar çocuklar pencerelerini
Yağmur kız kardeşidir evlerinin
Çocuklar kuşlar kadınlar ey! 
Yağmura çıkarlar caddeler boyu
Kudüs’te leylaklar açar fısıltılarla
Kadınlar fısıltıyla konuşur çarşılarda
Yağmurlar olur kısa sesi kadınların
Sonra iyi kocaları gök sıkıntı
Kudüs’te yağmura açarlar kadınlar pencerelerini
Yağmur taş duvarların ipek serinliği
Yağmur gülümseyişi yaz göklerinin
Kudüs halkı yağmurun uzun gözü
Kudüs’te çatılarda güvercinler olur
Yağmur yüzlü çocuklardır onlar
Terk edilmiş semtlere doğru uçarlar
Sonra uzun uzun göğün komşuluğu
<end>

<start>
Yitirdim
Soluk aldığım büyük çatıyı
Kuşun kanadığı ağaçtan göğü
Otu yıldızı tozu denizi çiçeği
Çitle çevrilmiş sabahın kollarında
Hiçbiri yok artık sonsuzluk denizinde
Kuşlar kendi gürültülerine uyanmıyor
Ağaçlar bakabilmek için denize
Tırmanmıyor tepelere. Rüzgâr
Omuz omuza değil kara gürgenle
Yitirdim
Boş benliğimi. – Bu iyi oldu işte! –
Denizin serinliği gölden
Daha çok, göl uzakta kaldı,
‘Kimse kamış olmayı düşlemiyor göllerde’
Güneş parlıyor gümüş renginde
<end>

<start>
Öyle derinlere cam kırığı mavisi denize
Öyle derinlere içinde boğulduğum keder nehirlerine
Öyle derinlere içinde boğulduğum ezik gözlerine
Öyle derinlere eski kulelerin gölgelerine
Öyle derinlere yağmurun sonsuzluk ülkesine
Öyle derinlere ormanın kokusuna alevine
Öyle derinlere denizin anahtarını yitirdiğim yere
Öyle derinlere gök gürültüsünün can çekişmesine
Öyle derinlere kumun çöle söylediklerine
Öyle derinlere kayanın yalnızlık kalesine
Öyle derinlere yaban kazlarının indiği suların eşiklerine
Öyle derinlere dünyasal kulübenin arka bahçesine
Öyle derinlere çatının direğine düşen güneşe
Öyle derinlere ruhumun yıkandığı çisentilere
Öyle derinlere kırk canım olup kırkının inceliklerine
Öyle derinlere kar yağan nilüferlere
Öyle derinlere ‘iyi geceler’ diyen sümbüllere
Öyle derinlere unutkan belleğin köklerine
Öyle derinlere dağların dumanlı kömürüne
Öyle derinlere tozlu ağaçların yürüyüşlerine
Öyle derinlere kıyısız gemilerin serenlerine
Öyle derinlere rüzgârın biçtiği kuş gölgelerine
Öyle derinlere çın çın yalnızlık sirenlerine
Öyle derinlere dere yatağına usulca düşen gözlere
Öyle derinlere gözyaşı çelenklerine
Öyle derinlere bir melodinin tam merkezine
Öyle derinlere kuşlarla dolu sokakların ikindilerine
Öyle derinlere doludizgin korna seslerine
Öyle derinlere küllerinden doğan sözcükler denizine
Gömün beni gömün beni taşın yüreğine
<end>

<start>
(Mersin’de Eski Bir Sokakta)
Kanıyorum,
Kanayıp duruyorum Mersin’de eski bir sokakta,
Duvarlarında mor çiçek salkımları olan,
Denize inen bir sokakta,
Yağmurdan sonra,
Bakıp dolaştığım sokakta.
Ne arıyorum bu sokakta? 
Belki yitirilmiş şeyleri yıllar boyunca.
Elimde Suriye’den getirilmiş kokulu bir tespih,
Kaldırıma çıkarılmış masaya oturuyorum,
‘Ne içersiniz’ diyor kahveci ‘Çay’ diyorum.
Deniz derinlere çekiyor beni.
Ruhum kanıyor gelmeyeceğini bildiğimden,
Arka bahçeden Akdenizli çocukluğumun.
Bir kuş havalanıyor su birikintilerinden,
Denize doğru uçuyor,
Bakıyorum ardından hüznüm dağılıyor,
Güneş sünepe bir bulutu aralıyor.
Yanımdaki masaya bir genç kız oturuyor,
On yedi on sekiz yaşlarında.
‘Ne çıkar’ diyorum kendi kendime,
‘Güneşli bir ikindi değil mi yaşlılık da? ’
<end>

<start>
Neyi ölçüyorum? 
Bir derinlik değil miyim denize ben? 
Bir ağaç değil miyim düz ovada? 
Bir kuyu değil miyim susamışa ben? 
Bir göl değil miyim balıkçıya ben? 
Bir orman değil miyim avcıya ben? 
Bir halk değil miyim mermerleri yontan? 
Bir kırlangıç değil miyim göğü ölçen? 
Bir ışık değil miyim karanlıkta kalmışa? 
Bir gölge değil miyim yanmışa ben? 
Bir kuş değil miyim denize kavuşan? 
Bir anahtar değil miyim çözümsüzlüğe ben? 
Bir şair değil miyim Cenk’siz kalmış şiire ben? 
Bir terazi değil miyim gül alıp satana ben? 
Bir yağmur değil miyim bitkilere ben? 
Bir türkü değil miyim Yenice Yolları’na düşen? 
Bir sevgili değil miyim gözleri deniz hareli? 
Bir çocuk değil miyim Filistin’de öldürülen? 
Bir Pars değil miyim kendi kendime ben? 
Bir taş değil miyim Sinan’ın Deniz’in elinde? 
Bir çatal yürek değil miyim tenha dünyada? 
Neyi ölçüyorum? 
Ben değil miyim tepeleri aşan Kevser? 
Ben değil miyim bu derinlik bu aşk? 
Ben değil miyim bu pek rüzgâr?
<end>

<start>
Oturmak için deniz kıyısını seçiyorum
Bugün yağmur yağmıyor nedense
Bir yağsa ferahlayacak içim
Belki kokusunu verecek otlar da
Hiçbiri olmuyor ama, acısıyla kalıyorum
Bileklerini kesen genç kızın
Kim bilir nasıl da umarsız kalmış
Yok anlaşılan denize açılan kapısı
O kadar sıkıldım ki o kadar olur işte
Söyleyin kim hayat verir bize
Bilsem kanat takıp uçacağım
Bulutları değiştiren güneşe
Kıyıda oturmuş bunları düşünüyorum
İstediğimin hiçbiri olmuyor ama
Başkasının acısı kül ediyor ruhumu
Bileğimde sızlıyor dile gelen dünya
<end>

