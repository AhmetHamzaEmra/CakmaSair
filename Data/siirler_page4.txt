<start>
hümeyra
kına yakmasaydı annen 
saçını yolarak taramasaydı 
dağı kızdıran sen değilsin, biliyorum 
şimdi kül olan saçların 
dağınık kalsaydı 
Koş Hümeyra koş 
suyu seyret şöyle uzaktan 
son bir kez daha bak şöyle uzaktan 
minnacık ellerini aç, gerdir bileklerini 
serçekuş yüreğini bir an sıkıca tut 
sonra, savur göğe kocaman dileklerini
Ölürken gözlerini görmemeliydim Hümeyra 
yalvaran, suçlayan vuran 
ben her saniye öldüm 
sense ateşin koynunda, yaşıyorsun hala 
şu iki azap meleği gibi duran 
gözlerini çek üstümden
Yaşayacaktın, hayatı görecektin 
görecektin denizi görecektin gemiyi 
binecektin hüzne el sallayacaktın 
soluk soluğa
savuşturmağa gelen seni
Başkalarının işlediği günahın 
cezasını çekiyorsun Hümeyra 
madem sefihlerle aynı
gemiyi paylaşıyorsun 
dur, deli çocuk, çırpınma boşuna 
yere geciyorsun 
yalvarışın o yüzden çarpıp geri dönüyor 
göğün duvarına 
o yüzden gelmiyor 
melekler yanına
<end>

<start>
-Nadir Özkul’a-                  
ben oyumu felakete veriyorum şeyda
sana dönük yanımda çengiler mat oluyor
saadet-zedelerin morga çevirdiği bir dünyada
bana alevden kostümlerle dans etmek düşüyor
ve şeyda ben oyumu felakete veriyorum
yolum uzadıkça kabaran direncimi
her düştüğüm yeri öperek bileyliyorum
kolay gele demek de nerden çıktı şeydam
gürbüz doğumlarda bir nice ananın harcandığını
imbatla gelenin kabayelle gittiğini biliyorum
senin aldanmak dediğin bana merhem oluyor
gördüğüm kışı zorlu geçmeyen yılın baharını da
saksıya dikme gülleri ilk güneşle soluyor
işte bu kısrak yokuşta çatladı demen için şeyda
dünyanın tüm düzlüklerine kin besliyorum
geç bi yol nazlı, güleryüzlü şiirler yazamam ben 
esenlik şölenleri bitti vakt-i çerağanda
vakt-i kahırda hüzün fasılları demidir bu dem
gör ki raksederek ağlamak da varmış hesapta
ama  ne  raks’ı  ne  ağıt’ı  ben  Endülüs’ü  evetliyorum
artık bol kahkahalı çokşükürleri bıraktım
esenlik bildirilerini harcıalem mutlulukları
denizi uslu gösteren kartpostalları yaktım
fakat şeydam bir avuç külü yakamadığım için 
ben oyumu felakete veriyorum
<end>

<start>
hançerlenmiş çatal yürek iki baş
başbaşa vermişler konuşmuyorlar
yetimce gözlerden savruluyor yaş
yağıyor dışarda içli içli kar
çatal yürek hançerlenmiş bir çift baş
bir kuş kör kafeste babasız kalır
kavrulur bir serçe anasızlıktan
ah gülmeyen gözler yollarda kalır
dökülür yaşları vefasızlıktan
bir kuş kör kafeste babasız kalır
yataklar küf gibi zindan kokuyor
küsmeler küsmeler ve barışmalar
bir dost yüreğimde sevgi dokuyor
ayrılık gözyaşı son sarışmalar
yataklar küf gibi zindan kokuyor
herkesle gülünür fakat çilelim 
ağlanmaz herkesle unutma bunu
dostluk yemininin üstünde elim
bölmez mi bölmez mi hasret uykunu? 
ve gülmek ki tokat tokat çilelim
kadehler dolusu baldıran zehri
gördün, göz kırpmadan nasıl içilir
bilirsin haldaşım bu zalim şehri 
burda dirilere kefen biçilir
korkusuz içilir baldıran zehri
bak körpe ceylanlar nasıl vurulur
zalim avcı gezer bizim bağlarda
ceylanları vuran eller de kurur
bir parça kırmızı kir kalır karda
yavru ceylanlar bak nasıl vurulur
hangi dost dikmişti şu tomurcuğu
bağrımın içinde göğerip duran
ey kara günlerin dertli çocuğu
senin nabzın mıdır ranzamda vuran
söyle kim dikmişti şu tomuruğu
ne açmaz gül imiş ah şu bahtımız
ağarsa mı ola kıpkırmızı tan
yad elde kuruldu payitahtımız
hüzün sarayında bir garip sultan
ne açmaz gül imiş ah şu bahtımız
artık güneşlerde kara doğuyor
geçmiyor umudu vuran zamanlar
hayat yıldırıyor hayat boğuyor
bilmem kimin için çalıyor çanlar
güneşler de artık kara doğuyor
bu yağmur bu yağmur niçin yağar ki
görmez mi bir çift göz suluyor yeri
vurulanlara su sunma be saki
kavrulsun garibin yansın yüreği
bu yağmur bu yağmur niçin yağar ki
her seher uzaktan bir horoz sesi
ne çılgın yalıyor parmaklıkları
esiyor Yusuf’un kutlu nefesi
yıkıyor Züleyha kara duvarı
ıraklardan yanık bir horoz sesi
gel yaralı serçem küsme bahtına 
vurma kayalara allı başını
anka kuşu olsan geçmem tahtına
bir sen kaybetmedin can yoldaşını
yaralı serçem gel küsme bahtına
ey kara çayımın buğulu kiri
kıvrıla kıvrıla nere gidersin
ötelerden eğer sorarsa biri
bırakmadılar da gelmedi dersin
kara çayımın ey buğulu kiri
mahpus ranzam soğuk yüzüne senin
sahte gülüşleri tercih ederim
meftunu olmuşum demir kefenin
sende yaşar, sende ölüp giderim
mahpus ranzam soğuk yüzüne senin
gece yine kustu bütün kinini
her saniye can çek, kıvran, sabah et
efendi, demirbaş kabul et beni
mevcut listesinin başına kaydet
gece yine kustu bütün kinini
Derde sevdalıyım derde vurgunum
bu sevda düşürür eline cânâ
hep sürüklenmekten inan yorgunum
niye kattın gittin seline cânâ
perişan dağınık ve de bozgunum
ne çare düşmüşüm diline cânâ
Eyyub’um Yusuf’um hadi Mecnun’um
amma dayanamam yeline cânâ
yanmış vurulmuşum, meftun olmuşum
saçlarının bir tek teline cânâ
yüklenme bu denli kurban olayım
yetmez mi savurdun külüne cânâ
derde sevdalıyım derde vurgunum
yerine varmamış dileklerimi
götürün melekler n’olur götürün
soldurmayın açmış çiçeklerimi
Mevla’dan dertlere derman getirin
yerine varmamış dileklerimi…
bütün umutların bittiği yerde 
hayret ölüler de volta atarmış
inanmazsan civan bak yarıver de
gönül mezarımda kimler yatarmış
göster can alıcı o melek yerde
doğduğum yerlerde vurgun mu oldu? 
sular mı yürüdü memleketime
soldu, gün görmemiş menekşe soldu
kaç hançer saplandı safiyetime
doğduğum yerlerdevurgun mu oldu?
arasıra kuşum uç üzerimden
vefasızım amma belki özlerim
bir de sen oklama ta can yerimden
gel, bugün de taşma ırmak gözlerim
kuşum arasıra uç üzerimden
göç eden kuşların gözleri kara
dayan gülüm dayan bahar gelecek
muhabbet ne büyük kapanmaz yara
ölecek yaralı serçe ölecek
dönecek mi söyle kuşlar bahara?
Bir güzel düş gibi bir hayal gibi
sen de git can kuşum, de var sen de git
dost mezarı içim bulunmaz dibi
düşersem aklına el aç niyaz et
belki bir su yürür…içim çöl gibi…
<end>

<start>
-acıların kadını’na-
göğe baktım gözü yaşlı
yere baktım yer yaslı
sular bugün kan tadında
eski yeni, büyük küçük, kara kızıl
tüm dertlerim burdalar
sen nerdesin?
sen ve kuşlar
gözyaşının gözyaşına
benzediği kadar benzziyorsunuz
vurulan bir ceylanın yavrusuna söylediği
şarkıyı söylüyor onlar
bu sabah yine kondular telörgüye
beni acımla başbaşa bırakmadılar
sen nerdesin?
hava soğuk, dışarda kar yağıyor
her zaman ellerim üşürdü
bugün içim üşüyor
hasretin geldi, hayalin geldi
bak, kokun da geliyor
bugün Yakub oldum bre hey
ey acıların kadını 
sen nerdesin? 
                      29 Ocak 1996
<end>

<start>
.......
Ben kendime ağlarken Uhud da ağlar mıymış? 
Hira'yı mahzun gördüm soramadım sevgili
Hasretinin dışınd başka derdi varmıy mış? 
........
Dua çıkmayan göğe sevdalar çıkarmıy mış? 
Bülbülünü kaybetmiş bu evrensel bahçede
Dikenler bile bir hoş gayrı gül kokar mıymış? 
.......
O bengisu gözünden fışkıran pınar mıymış? 
Baharların kaynağı ve yolunu gözleyen
Bir ben sevda şehidi bir de şu çınar mıymış? 
.......
Niçin döndü bu rüzgar yol vermez dağlar mıymış? 
Yine Ferhat kesildin be ne canhıraş gönlüm
Bağrını deldin diye dağlar da ağlar mıymış? 
.......
Acımı tartamayan aşkımı tartar mıymış? 
Gönlüme yol vermeyen şu zifiri perdeyi
O cennet elleriyle lutfedip yırtar mıymış? 
........
Çekilen dizde ferman gözümdeki fer miymiş? 
Kendimi bir kum diye atuversem çölüne
O na vurgun bulutlar üstümde gezer miymiş? 
.....
Söyle gönlüm bu sevda mahşere kalır mıymış? 
Alışılmış sözcükler yükleyip kanadına
Ona doğru uçursam katına  alır mıymış? 
.....
Sen olmazsan gemide bu tufan diner miymiş? 
Gemilerin de yandı sil aklından dönüşü
Vakt indi yüreğim gidenler döner miymiş?
<end>

<start>
ey insan 
ey yüz akı gönül aydınlığı 
kabul olmuş sadaka kadar güzel 
bir duygu sarıyor seni anan yüreğimi 
bastığın toprakla yıkadığın gözüme 
şimdi güneş bile siyah görünüyor 
ey yüz akı gönül aydınlığı
ben kendime ağlarken Uhud da ağlar mıymış 
Hıra'yı mahzun gördüm soramadım sevgili 
hasretinin dışında başka derdi var mıymış?
ey insan 
içimde büyüttüğüm tüm çiçekleri 
sana adıyorum 
ıtırları, yaseminleri, menekşeleri 
lale bana kalsın 
kapına çiçeklerin karalısını sunmaktan 
utanıyorum
dua çıkmayan göğe sevdalar çıkar mıymış? 
bülbülünü kaybetmiş bu evrensel bahçede 
dikenler bile bir hoş, gayrı gül kokar mıymış?
ey insan 
göklerin öğrencisi, yerlerin öğretmeni ey 
sen öğrettin taşa konuşmayı 
ağaca selam vermeyi 
aya yarılmayı, toprağa dürülmeyi 
göklere kurulmayı, durmayı zamanı 
yılana ve deveye sevmeyi 
yaşamayı ve ölmeyi sen öğrettin insana
o bengisu gözünden fışkıran pınar mıymış? 
baharların kaynağı ve yolunu gözleyen 
bir ben sevda şehidi, bir de şu çınar mıymış?
ey insan 
senin sırrın 
gözyaşının terkibinde saklıymış 
bu gerçeği bir denizin dudağından öğrendim 
gecenin bir vaktinde bir sevgili ağlarken 
bir dişi varlığını varlığına adarken 
bir erkeğin ellerinde 
ölüm havlu atarken 
haklıymış
söyle gönlüm bu sevda mahşere kalır mıymış? 
alışılmış sözcükler yükleyip kanadına 
ona doğru uçursam katına alır mıymış?
ey 
ey ins 
ey insan 
hıncını hıncıma kat 
sancını sancıma kat 
pamuktan ellerini geçir yürek halkama 
ister ayağın katına çek 
istersen yerlere at.
1990-91, Medine-Kahire
<end>

<start>
al da git eğreti gülüşlerimi 
isyanı kutsayan yüz bende kalsın 
maviye boyama zor düşlerimi 
gemimi yakacak köz bende kalsın
mermere saplanan bir deli su’ca 
nefreti sevdama etmişim boca 
karanlığa dönük bir çift namluca 
tetikte bekleyen göz bende kalsın
neşeyi açmadan solanlara ver 
gülüp eğlenmeyi yılanlara ver 
baharı, bahçeyi çalanlara ver 
Van Gogh’un çizdiği güz bende kalsın
bilirim yol uzun sürmek zor ama 
çekmediğin kahrı koy matarama 
azık kıt, vakit dar, tuz bas yarama 
çiledeki aziz giz bende kalsın
1986
<end>

<start>
Öfkemin hançerine su ver sen 
kalkalım bir seher vakti Nuveyba 
işgal edilmiş topraklarımız üstüne 
güneş doğmadan önce
hertaşın dibine bir yıldız gömmüşler 
şu denizden hala kırbaç sesi gelir 
atlıları en son ne zaman görmüştün Nuveyba 
ne zaman öpmüştün ayağını Selahaddin’in
kol kırılır yen içinde kalır 
yabaş koparsa Nuveyba 
bu gövde bir düşerse yere ya 
kantutar dağları, atom santrallerini
yeryüzünü ve umutları sel alır
geriye andın, aşkın ve adın kaldı 
andını çocuklar içti Nuveyba 
aşkın yüreklere düştü 
adın cellatların kirli elinde 
Filistin askısına dönüştü
kan akacak bu topraklarda kan 
kendileri benimkini 
demirden atları seninkini icecek 
bircan düşecek toprağa
Sabra 
bir can kalkacak.
Ramallah’ta tarlalara çocuk ektik Nuveyba 
taşlarıyla ebabiller dönüştü tomurcuğa 
güz ekinidir bilirsin verirse Mevla 
yüreklerin buz kestiği bir mevsimin ardından
her bir çiçek kesebilir çocuğa
sihirbazın çırağını hatırlarsın Nuveyba 
o hendekte hala tüter annelerin şarkısı 
o gün bu gün hala utanır güneş 
adın ateş, andın ateş, aşkın ateş.
<end>

<start>
Özlemekten yorulmuşum, kapında durdur beni 
Ucu sana dek ulaşan bir zincire vur beni 
Beni çöllerden sorma, ki sonra Mecnun yerinir 
Aşksızlıktan taş kesilmiş şehirlere sor beni 
Karanlık yerlerimi bir bir soyundum asfaltlara 
Şimdi yüreğim üşüyor, giyindir ey nur beni 
Ben Leyla’ma gidiyorum, çekil önümden Leyla 
Gayrı, cennet olsan durmam, bak çağırıyor beni 
Toprağımın gözlerinden çöllerin yanağına 
Süzülen bir damlayım yar, kabul buyur beni 
Hangi denize attımsa tutuştu saçlarından 
Bir kez bak, yoksa bu yürek yarı yolda kor beni
<end>

<start>
bugün ihanet günüdür 
güller kendi dikenlerince kanatılsın 
şairler öz elleriyle boğsunlar şiirlerini 
söyleyin akrebe bugün ihanet günüdür
aşıklar çiçek sunarken sevdalılarına 
siyanür damlatsınlar şebnem yerine 
kahramanlar kurtardıkları vatanın 
dönüp kendileri geçsinler ırzına
kıravatlar boyunlara, darağaçları cellatlarına 
bir kerecek göstersinler öteki yüzlerini 
duyurmak için geceleri ağlayan anaların sesini 
ihanat etsin bugün de koyunlar çobanlarına
ey yüreğime giyindiğim insanlar 
bir çeşni katın kronik ihanetinize 
yürek üşürse titrer o titrerse gök sallanır 
bir kerecik siz de ihanet edin ihanetinize
seni anınca köpekler ve atlar hatırlanacak 
ardından korumaya alacaklar neslini 
“sen de mi ey! ..” demeyecek artık kimse 
Sezar sevinecek Brütüs şapka çıkaracak
intihar ağacı mısın ki herkes kendini sende öldürüyor 
kan çanağı gözlüm benim Karacaahmed’im 
seni ağlatan o nesne alemi güldürüyor 
kaç insan soyundun gönlüm kaç ihanet gördün bugün?
1991
<end>

<start>
ekmeğime katık, aşımın ateşi
acılarımla başbaşa kalmak istiyorum
yalnız onlar anlıyorlar beni
ve yalnız onları dinliyorum
hayatıma girdin madem
andacım ol hatıramı yaşat
ne beni anladığını söyleyen
ne de yüreğimin gedikli konuğu alsın
sen al acı
senin olayım
beni sen kuşat
kirli kentte, otogar camiinin avlusunda
kırıldı umudumu dizdiğim tesbihim
ben yavrularını yiyen bir kedi gibi
azıtmayı kuruyordum söyleyemedim
bir gül ki ellerinle büyütmüştün
dostların öğütlemişti koklamadan ezmeyi
yarım kalmış o cümleyi söyleyemedim
yaşamak dediğin bir lüks oldu benim için
bundan böyle duyduğun her korna sesinde
biliyorum, gözlerin çiçeklenecek
aşk ağlatır derlerdi
söyletmedi, bu dert söyletmedi beni
uçan kuştan sakındığın bir yaralı goncanın
canına kasteden sen olmasaydın
hatıra defterinin arasından düşen
bir kuru yaprak verdi seni ele
yaşadığımı sanıyordum ya
anılarının arasına çoktan girmişim bile
madem ki ayrılığa hüküm giymiş bu yürek
artık ölmek için yaşamak gerek
hayatımın gözelerinden
damıttığım bu şiiri bin kez ölerek
sana adamamı bekleme benden
gün gelir tütmez olursa ocağım
acılar var bende duvağı açılmamış
bekle
sana onları adayacağım
<end>

<start>
el açuben eşiğinde durduğum rah aşkına
perdeni çak eyle de gel çektiğim ah aşkına
iftirakın ruz u şeb bendeni dilhun eyliyor
bas kademin bağrım üzre şad et Allah aşkına
<end>

<start>
dalgalar sırılsıklam, dökülmüş elleri kolları 
yorgun argın, güneşi kıyıya sürüklüyorlar 
kıran kırana vuruşuyor hüzün mavisi ışıkları 
ıskalayan tüm kurşunlar onda karar kıldılar 
çoktan gelmiş olmalıydı göğün ak kanatlıları 
beni alıp götürmedi, neden bu sabah sular 
            sahi, 
                 unutmuşum, 
                                   güneşimi vurdular
denize düşerken gördüm aldırmıyordu insanlar 
bulutların arasından yuvarlandı koya 
önce burna çarptı çığlık çığlığa kayalıklar 
sonra can havliyle devrildi suya 
ah…bayram etti cümle balıklar 
ama bir gariplik var, hiç ağlamazdı kuşlar 
            sahi, 
                 unutmuşum, 
                                   güneşimi vurdular
ışıktan öpücük konduruyor sahile sular 
ellerim hatırassı, güneş bulaşıığı ellerim 
abdest organlarımda hâlâ izi var 
şafağın bitmesini boşuna beklemişim 
gözlerime ne oldu, neden bir tuhaf oldular 
            sahi, 
                 unutmuşum, 
                                   güneşimi vurdular
ne geceler atardım önüne, hepsini de yerdi 
ayrılığı felaket, yanımdayken burnuma tüterdi 
eyvah ki yalnız beni değil yıldızları da kırdılar 
onlarsız yapamaz, bilirim, hep koynunda yatardı 
geç oldu, hâlâ anlayamadım, saati niçin sordular? 
            Sahi, 
                  unutmuşum, 
                                    güneşimi vurdular
tam alır yerinden yemiş kurşunu güneş 
melekler her ahından bir cehennem yontarlar 
güneş ki masum kadınların iffetine eş 
göklerin maksadı ne ki kırılıyor gerdanlar 
neden beni okşayan melekler uykudalar 
            sahi, 
                 unutmuşum, 
                        güneşimi vurdular. 
                                                                        1992-96
<end>

<start>
Nur ordusunun bir soylu neferi
Çöl serinliğinde nur aramakta
Saffan ibn-i Muattal Es Sülemi
Gecenin göğsünden huzur sağlamakta
İçinde bir deniz sakin mi sakin
Birden kabarmakta,dalgalanmakta
-O'ndan geldik O'na döneceğiz biz
Ey annemiz işte devem,buyur bin
Kutsal emaneti o taşımakta
Kafile görünür tan ağarırken
Emaneti ulaştırır şafakta
Bazı gözler ihanete ayarlı
Bazı gözler takılmıştır çapakta
Göklerin gelini yanlız sorudur
Düşman sınanmakta dost sınanmakta
Atılmıştır pak damene bir çamur
Allah yıkamaya hazırlanmakta
Düşman atsın taşlarını gam değil
Dostun attığı gül yaralamakta
Göklerin gelini baba evinde
Çektiği ah yeri göğü sarsmakta
<end>

<start>
ey kötü ikramı saadet olan 
tüm zamanların kutsal seyyahı 
konaklayacağını duyunca tüm yıldızlar 
takınarak tüm zinetlerini 
önünde sıra sıra dizildiler 
ayaklarını başına taç etmek için 
soyundular, giyindiler, süzüldüler…
küçük bir yıldız 
bir köşede boynu bükük, mahzun 
öyle ağladı ki 
denizler, okyanuslar oluştu 
hüznü seven tarafınla sen 
geçtin güzellerini, geçtin büyüklerini 
gelip önünde durdun bu mahzun kızın 
saçlarını dağıtarak raksa başladı birden 
güzelliğinle başını döndürdün 
“dünya” adlı bu derbeder yıldızın
şimdi, 
dünya seni göstermek için 
ay seni görmek için dönüyor 
düşman oldu güneş 
seni örten buluta 
biliyorum bu kainat mecnunu 
vurulmuştur sen güzele bencileyin yanıyor
adına kıyamet diyecekler 
yokluğunu farketmenin 
güneşin gözleri kararacak 
her gece sabırla seni aramaya çıkan 
ay çatlayacak 
dünya başını yıldızlara çalacak
adına kıyamet diyecekler 
seni yitirmenin evrensel mateminin
1990
<end>

<start>
Ramazanoğlu Mahmut Sami'ye
Canım öksüz bıraktı göğümden aktı canım
Ölümsüzlük tacını başına taktı canım
Şimdi sevdanın tahtı neylesin böyle bomboş
Aşkın zorlu yolunda son bir duraktı canım
Seni böyle apansız 'gayrı gel'e koşturan
Bir ömür kavrulduğun sonsuz firaktı canım
Biricik bakışınla yeşerdi kaç kerbela
Ki sen nazar etmeden içim kuraktı canım
Ölüm senin olmadan sevmemiştim bu kadar
Bir kez sığazlamışsın yüzü apaktı canım
Eti kemiği bir hoş yele mi savurdun oy
Dost gelmiş diye toprak kınalar yaktı canım
Bakışınla yıkanmak bir hayal oldu şimdi
Gönüle saplansa da gözden ıraktı canım
Ateşin bir hükmünün kalmadığı dünyada
Gidişin yeryüzünün külünü yaktı canım
Yaralı kuşlar artık uçmayı unutacak
Bunca yetim serçeyi kime bıraktı canım
<end>

<start>
söylerken ağlayan şair 
doğururken ölen ana 
ikisi de bir 
aşk ve acı haberim olmadan 
en ücra yanıma sığınabilir
I. 
güneş ellerini çekti yakamdan 
sızısı kasıklarıma vuran arz 
kendini bana çalıyor 
yaralı bir atın toynakları gibi 
kirpiklerim 
beni ele verecek diye korkuyorum
son soluğu 
koynundan çıkardığım resmin ilişiğindedir 
dudaklarında yarım kalmış bir sevda 
acının silik bir kopyesi yüzünde 
gözlerini görmedim 
kaçırmışlar
Beşparmak’ta bir adam 
yarasına bakarak 
suzinak makamında susuyor
gelme çocukluğumun hasnâ perisi 
düşlerimde yeşillen 
yaban gülleri, zambaklar toplayayım adına 
rüzgarın eline tutuşturayım 
ismini yazıp yapraklarına 
uçurtmalar yapıp 
dudaklarına doğru
II. 
caddelerde bir yığın insan 
saçlarının rengini 
bilmedikleri sevgililer için 
öldürdüler birbirlerini 
biliyorum, alımına karşı 
hep eğreti bir yanım olacak
tedirginim, kuşkuluyum, çaresizim 
şimdi her döndüğüm köşede 
aradığımı bulurum diye korkuyorum
askerde, Kars’ta 
umudumu bağladığım tek ağaca 
ceza verdiler 
derdi neydi, kim bilir 
kendini astı diye bir er 
o gün bu gündür 
nerde bir ağaç görsem 
yanıma ölüm gelir
bayım, buyurgan bayım 
bahar gelmiş derler 
kime sorayım
III. 
perakende ölümler öleceğiz bu sezon 
kıyam etmiş Kerbela’nın sakileri 
bulutlar çölde bir çeşme arıyor 
düğünlere salt ağlamak için katılan biri 
çigan bir hayatın çetelesini tutuyor 
bastırıp sağrısına elini
bu şırfıntı 
binbirgeceden arta kalan bu acı 
korkarım ki bana yar olacak 
zamantı’nınserin sularında 
bir türkü yakamozlanacak benden geriye 
kerhen atılmış bir imza 
hayatımın sağ alt ucunda sırıtacak
içini açtı bir zambak 
bir şiir öksüz kaldı 
perde kapandı, kalem kırıldı 
ve işte son gemi de yandı 
belgelere geçsin “top secret” kaydıyla 
artık nihai sözümü söylüyorum:
-rahman, rahim olan Allah’ın adıyla
1985
<end>

<start>
Gün gelir 
Sairlerin de dili tutulur 
Sözler seçilir sözlerden 
Gerisi unutulur 
Kitab'ı eline alır bir şair 
Şiirinden utanır 
Zamanın keskin gözleri vardır 
ölümsüz olanı iyi tanır 
o dem başaklara kelleye kavuşur 
kelleler başaklanır 
Kitaba, silaha ve tesbihe 
üleştirilen insan 
üç boyutlu bu bir sıratta buluşur 
göz kayar, gönül kayar ve can kayar 
insan aldandığı kadar insandır 
böyle bulunur ince keskin yollu yar
bu bir heyelandır 
gün gelir 
şairlerin de dili tutulur 
sözler seçilir sözlerden 
gerisi unutulur
<end>

<start>
beni benden alıp alıp götüren 
saçını rüzgara katarsın sevda 
şaşma ufuk gibi yandığıma sen 
bende doğar bende batarsın sevda
âfet yakar diye duyulmuş gözün 
bir çift namlu gibi oyulmuş gözün 
beni çıldırtmaya koyulmuş gözün 
mermini şurama atarsın sevda
ağlayışın yaman, gülüşün yaman 
pençende yüreğim başımda duman 
ciğer kebap olup, yandığım zaman 
su değil, baldıran tutarsın sevda
ben gün doğusunda beklerken seni 
neden hep lodosa açtın yelkeni 
turnalar mı alıp gitti neşeni 
şimdi hangi koyda yatarsın sevda
bırak sürükleme suyuna beni 
hedef bendim, gerdin yayına beni 
ne dehşet getirdin oyuna beni 
betersin, betersin, betersin sevda
<end>

<start>
sevinmem sevince benzemiyor
ne de üzülmem üzüntüye
gözde geçirilmiş sözler söylüyorum
ömrüme ilişkin
belki birazcık avutur beni diye
ağlamayasın için susuyorum
benden almayasın kara haberi
ağlama ki sakinleşirsin diye korkuyorum
fırtına habercisi gözlerinde
yarasalar uçuşuyor yine
gözyaşların bir kurşun ta şurama saplanır
sen ağlama İbrahim Erciyes gazaplanır
yüreğin işlevini bilmeyen bu insanlar
haber bülteni dinliyorlar
ölümler duymak, kimbilir
cinayete doymak için belki de
birbirine uzak iki zambak hakkında
benim ildiğimi bilmiyorlar
derdimi ancak papatyalara açabildim
şimdi onlar taç yapraklarını yoluyorlar
heba oldu sandığın yaşların hesaplanır
İbrahim sen ağlama Erciyes gazaplanır
toprağın burnumda tüttüğü bir kış günü
bir cümle eklemişsin babamın mektubuna
sade ve kırık
karların eridiği zaman çözdüm düğümü
sevgiyi toyken tanıdık gülüm
tutma elin yanar demediler
hayatımızı tek bir mevsime göre ayarladık
başka mevsimlerin olduğunu öğretmediler
evimiz barkımız bir yüreğimiz
öyleyken ateşimizi çaldı
aziz kardeşlerimiz, prometeler…
bilesin ki bizim oldu hayatın çirkin yüzü
bizim oldu yılkı acılar
bizim oldu gülüm, kırık ezgiler
bu yokuşun ardında bir gül iniş saklanır
ağlama sen İbrahim Erciyes gazaplanır
<end>

<start>
sure sure işlemişler göğsünü tavusumun 
adresime çıkartılmış baharagöz değmişler 
gün vurdukça hatırana, daralıyor nefesim 
öylesine bin acıya tahammül etse de 
bu cevre tahammül etmez göğüs kafesim 
aşk iğnesi, yürek oltası 
sakalının tellerine değmiş olmak için rüzgar 
bugün daha bir telaşlı 
bugün ekmek yapmıyor annem 
çün soframız hüzün kaplı 
bu ne göç ediştir bre, bune acı uçuştur 
kırılmıştır hala çırpar serçemin kanatları 
can bir yana, ten bir yana 
vurulduktan sonra baba gördüm koşan atları 
Yasin yelesinde bin Hıra saklı 
sağrısında kan damlıyor izlerinin üstüne 
ardından yankılanıyor hasretin hoyratları 
vurmasınlar 
vurmasınlar söyle 
vurmasınlar söyle baba şaha kalkan atları
(Haziran 1989)
<end>

<start>
bu zeytuni, bu mecbur edildiğim
öylesine aşufte bir hayatı
çıkarttım gözümden
çektirdiğim resimleri, cop izlerini...
koynuma iki yılan gibi sokulan o yıllar
hayatımın hava parasıydı, ödedim
konuş dediler konuştum, sustum sus dediler
bana hainliğin yakıştığını söylediler
gereği gibi oynadım verilen tüm rolleri
yuhalandım ve alkışlandım, ama şimdi
söndü sahne ışıkları
ardımda kötü bir isim
dostlar, 
sessizce terkediyorum burayı
bir haki zamanın sır tutanağı
bu belgeyi bırakıyorum geleceğe
kafesler içinde kafesler
iniltiye dönüşen ninniler var şimdi içimde
bir ihtilal gibi yayılıyor acı
geçmişime
geleceğime
kalbimle aramdaki o girilmez vadiye
ben bir yasak işledim sorgum yapıldı
suçsuzum dedim, ama değildim: 
                   imrenerek bakmışım uçan bir kuşa
katilini emziren bir ananın acısı bendeki
bir seyyahım ki ölümümü sırtımda taşıyorum
sanki yaşıyorum bu minval üzre
bir gün bana darağacı olacak
bu söğüdü sulamak zorunda kalışım
çaresizliğim! 
çaresizliğim!
kendimi vuracak bir kıyı bulursam
biraz daha kahır yüklenirim
sokaklara çıkmam ne de balkonlara
çekilirim gönlümün sıkıyönetimi olmayan diyarına.
<end>

<start>
Örtüne çiçek düşürdüm
Namluya duanı sürdüm
Sen ağlamasaydın anne
Gül mevsiminde üşürdüm
<end>

<start>
kader yükünün göçünde 
derviş sabrıdır içimde 
çok gece erir saçımda 
sıksam bahtım renkli akar
çağır gelsin bengisuyu 
yıkasın hû ile hûyu 
açın gökteki kuyuyu 
dua yüklü eller çıkar
bir uslanmaz mor denizim 
suya vurdum ayak izim 
ötelerde yakup gözüm 
yusuf bana çile kokar
av kışında süreğimin 
dibi gökte direğimin 
gizeminde yüreğimin 
özlem muştu şimşek çakar
1980
<end>

<start>
dikenini can yerimden 
ne olursun çekme gülüm 
Yakub’unum gözet beni 
ıraklardan kokma gülüm
kutsadıklarım senindir 
beni varlığınla sindir 
mevsim senin mevsimindir 
yaprağını dökme gülüm
yeldirme beni peşine 
erdir biyol gelişine 
şimden geri ateşine 
kerem et de yakma gülüm
<end>

<start>
olay var 
gök basınında sürmanşet 
olay var 
fillerde hayret, kuşlarda dehşet
gözler güneşin doğduğu yerde 
gözler güneşin doğacağı yerde
olay var 
bir kılıç kınından sıyrılmadan 
bir damla kan düşmeden toprağa 
bir ok yayından boşanmadan 
nasıl kırılır koca bir ordu?
gözler güneşin doğduğu yerde 
gözler güneşin doğacağı yerde
bir yarımada 
ona daha yakın olmak için 
denizler bile ona sokulmada 
Yunus’un kardeşi 
Adem’in hikmeti 
İbrahim’in duası 
İsa’nın müjdesini görmek için
gözler güneşin doğduğu yerde 
gözler güneşin doğacağı yerde
1990
<end>

<start>
hayata bir yerinden 
iliştirili vermişim 
eğreti bir kimliği kabullenmek zorunda oluşum 
topuklarıma kadar çıkan yağmur 
ne kadar dünyalı olduğumun belgesidir
ensekökümde çakılı bir dağ 
hep birşeyler saklıyor benden
uzak ülkelerden pembe ezgiler dinleyen ben 
yazık, yastığımın nabzını bile dinleyemiyorum
hayallerimde acılarım gibi naftalinli 
putlar, hayatla aramdaki barikat 
boğazıma kadar girdiğim öfke 
tufanında boğacak beni hakikat
<end>

<start>
vermişim senden bir haber el var gün var utandırma
kapanmışım ayağına naz eyleme usandırma
söz almış ahd eylemiştik belgeler var yüreğimde
sen sen ol da beni düşman dediğine inandırma
bu ne kovanımda yağma çiçekler sana intizar
zambağa benzetip beni dikenleri kıvandırma
vurulan her bir kuş ile yere düşen ben olurum
beni bir kurşunluk yarin kapısında dolandırma
iyi bildiğim tek şeydir yeterki ağla de bana
uykuma çok usuldan gir düşlerimi bulandırma
vermişim senden bir haber el var gün var utandırma
kapanmışım ayağına naz eyleme usandırma
<end>

<start>
gök gürültüsü-
dolu dizgin sevdalarımızla 
pimi çekilmiş bomba gibiydik 
kaç heyecan istif ettik meydanlara 
kaldırımlar rapraplarımızla uyandı kaç kez 
asfaltları kanattık körkütük hıncımızla 
sloganlar tilavet ettik ezberden 
göndere pankartlar çektik mealler eşliğinde 
otağ-ı humayuna ayarlı bileklerimiz 
yerinden fırlayabilirdi bir emirle 
eklem yerlerinden gelen 
civata seslerini gizleyemedik 
zihninin ve kalbinin olanca yoğunluğunu 
adalelerine aktarmış atletler 
yüreklerini molotof kokteyli diye attılar lağımlara 
on soruda kellesiz savaşmanın yolları konulu 
bilimsel dersler verdik 
hem defterimiz hem kitabımızdı duvarlar 
öğretmeni ve öğrencisi olduğumuz sınıfın 
dost avına çıktığımız günler 
bir çay içimi muhabbet 
üçüncü hamur seviyesinde ülfet
ersine dönen çarkıfeleğin yüreğini aradık 
kendimizi aradığımızı bilmeden 
fecirle tehtid ettiklerimiz 
üstümüzü örtüyorlardı gün doğarken 
bülbüller gibi
(1987)
<end>

<start>
hayret bu ayak izleri neden aşınmaz ki 
toprağa soğuk damga vurmuş gibi
Dersim, zarif boğazlarda yağlı ilmek 
kılımın döğmelendiği sınıfta zor dersim
analar sürgününü sürgünlerde büyütsün 
babalar at toplasın Ova’dan Zapsuyu’ndan
sürgünüm gülle gibi döğecek meyvelerim 
Mekke’min putlarına erişecek dal oldum
ölmeye yatkın ağaç doğum yapsa canhıraş 
ona da sürgün derler
sürgünü sürgün etmek ata kamçıdır desem 
algın derler çılgın derler
ve bir koca çıkar Erciyes’i dolar başına 
cevaplar tümü adına Seyrani’ce
bozmak mümkün ise aklım bikrini 
boz da bakir iken dul gönder beni
hakkın mekanından özge bir mekan 
bulmak mümkün ise bul gönder beni
1982
<end>

<start>
(Rondo)
Ben uyandım bir aşk demekti bu dünyada
-Sesin, bir gülü bırakmak gibi birşeydi.
Karaydım, kağıt gibiydim yaşamalarda
Adım görseniz her gün o denizlerdeydi
Bin yıl bir M sesiydim aşağı Mısır'da.
Ben vurdum sevilere belli değil miydi
Bin yıl seni açtım işte yalnızlığımda.
Ne zaman aydınlığında adım geçti miydi
Bir aşk demekti bu dünyada.
Bir zamanlar yalnızlık güzeldi Mısır'da
Seninle yepyeni bir göktü gidilirdi
Baktım mı, büyürdü bir zambaktı anımda
Şimdi bir gölgedir uzar ovalarımda....................
<end>

<start>
Üç kez seni seviyorum diye uyandım
Tuttum sonra çiçeklerin suyunu değiştirdim
Bir bulut almış başını gidiyordu görüyordum
Sabahın bir yerinden düşmüş gibiydi....................
<end>

<start>
Ben böyle bir deniz görmedim ne kadar seni düşündüm 
Gittim ne kadar bilmezsiniz ne türlü karanlık 
Baktım ki biri yok o kentlerin, hiç olmamışlar gördüm 
S bir kadın balkonunda baksam ne zaman olurdu 
E sesinde yüzlerce trenler yürüdü Galile'de 
Sizi bilmem ben galiba olmadım o dünyalarda 
Salt bir it karalık akşam üstü denizlere doğru 
Durmuş nasıl bu gökle bu yalnızlıkl....................
<end>

<start>
Her şey bir gece içinde oldu
Sabahleyin her şey tamamdı.
Bu gördüğünüz gökyüzü
İlk defa gelip yerini aldı
Gökyüzünün gelmesiyleydi
Dünyada büyük bir değişiklik oldu
Mesela, ovalar daha o gün
Yalnızlıklarını unutuverdiler
Bu şimdi elsiz ayaksız gibi duran gece
O zaman ağaca yürüyen bir su gibi geliyordu
Gökyüzünün hemen ar....................
<end>

<start>
İzmir! e götürüyorum bir gülü
Sarı bir gülü......................
<end>

<start>
Ben dünyaya bir idare lambası altında geldim
Yeryüzü Birinci Dünya Harbi'ni yaşıyordu
Başımın üstünde mendil boyunda bulutlar vardı
Yunan Harbi'nde yanan şehirlerimizi bir dağdan seyrettim
O çadır çadır insanlar....................
<end>

<start>
Çok uzun bir gündü aşka dönüyordum 
Çok uzun, yavrum, çok uzun seni sevmekten 
İşte diyordum ilk öpüş işte masmavi yarığın 
İşte yedisi sabahın ve ıslak ağzının 
....................
<end>

<start>
-Bu cadde nereye çıkıyor? 
Bir güle bakıp böyle diyorum.....................
<end>

<start>
Milas'ta bir Turan Erol beyazı
Bir çocuğun yüzünde.....................
<end>

<start>
Bir zevk duyulmaz oldu, buranın rüzgârlarından
Hayat soldu bir günün enginlerinde yine.
Selâm! Sonsuzların yorgun gönüllerine
Selâm: Güneşi içeren çocukların diyarından! ...
Bir ateş yakalım ki geçmesin hatta ....................
<end>

<start>
'Kağıtlar, kitaplar, dedi,  nereye elimi atsam.
Kiminde yarım kalmış, nasılsa bitmiş bir şiir
Kiminde. Hem her şey şiirlerde değil miydi? 
Bir gök şiirde ağar, bir sokak şiirler....................
<end>

<start>
My love is like a red, red rose (e.e.cummings)
Kırmızı kırmızı bir güldür aşkım
İnce yüzünüzde. Kırmızı. Korkunç.
<end>

<start>
Sevgilim, işte eylül
Ve işte senin usul usul seğiren yüzün.
Zaman ki sonsuzdur
Bitmemiş....................
<end>

<start>
Ben senin krallığın ülkene yetiştim
Kaldım gölge tanımayan güzelliğinle.
Her sabah büyüten denizimizi  böyle
Gülüşlerindi o ülkede bilmez miyim.
Sen o çıktığ....................
<end>

<start>
Benim günlerim Soğanağa'da geçti
Bir pencere, avuç kadar bir gök
Sevim Matilda Hayrünnisa Eleni
Her Allahın günü daha bir sevmek
Daha bir cumhuriyeti, İlya Avgiri'yi
Benim gençliğim güzeldir bakın
Her ....................
<end>

<start>
Ben uyandım bir aşk demekti bu dünyada
-Sesin, bir gülü bırakmak gibi bir şeydi
Karaydım, kağıt gibiydim   yaşamalarda
Adım görseniz her gün o denizlerdeydi
Bin yıl bir M sesiydim ....................
<end>

<start>
. Adaçaylarımızı söylemiş miydik? 
Üç kişi bir köşede oturmuş ağ yamıyordu.
Kimimiz aznif oynuyor, cıgara üstüne cıgara
yakıyordu kimimiz. Sanki dünya durmuştu....................
<end>

<start>
Doğabilim
Bitkileri öğreniyorum.Otları, çiçekleri
Bir taflanı alıyorum.Taflan bu diyorum.
Başlıyorum incelemeye tutup iki ucu....................
<end>

<start>
Manzara uyanır doğrular kendini
Neden sonra gökyüzü gelir
Aynasını tutar....................
<end>

<start>
şiir bir tuglacının dusurdugu tuglanın yere dusmesınde degıl havada asılı kalmasındadır.....................
<end>

<start>
Bir yalnız
Gökyüzünün sözlüğünde....................
<end>

<start>
Yavaş sessiz senin buyruğunda toplanır altın yavaş sessiz
Yavaş sessiz senin buyruğunda dağılır buğday yavaş sessiz....................
<end>

<start>
1
Denizde boğulan o ilk Fenikelilerdendi.
                                    2
Vergi memurluğu yapardı ve köpekl....................
<end>

<start>
Geceye hey dedim Bir bulut beyaz aydınlık
geçiyor ve ben görüyorum Belki yalnızlık
Kâğıt gibi bir kadın sana bakıp gülüyor
Demek sen daha güzelsin gökyüzünden artık
Sokakları bembeyaz evleri geçiy....................
<end>

<start>
Bir ilk çağıydı göğünün dünyada
Ben geldim senin som akşamını açtım.
Beyaz, bir yerdeydik....................
<end>

<start>
Karanfil
Adın her sabah uyandığımız gökyüzünün yerini aldı.
Hangi su olursa olsun
Yeşil sen bakınca.
Her gün sen baktıktan sonra
Bu kadar güzel
Bu gökyüzü.
Fesleğen
Sen varken kara....................
<end>

<start>
Siz ne güzeldiniz benimle bilemezsiniz
A harfinden bir çarşı güneşi yüzünüzde
Hèlene uyruklu bir rüzgârdınız her şiirde
Benimdi, Ronsard'ın bir ülkesiydi yeriniz.
Şimdi ki....................
<end>

<start>
En küçük birşeyden çoşardı
Mesela bir kuş uçmasın Kızılırmak'a doğru....................
<end>

<start>
Ne zaman seni düşünsem
Bir ceylan su içmeye iner
Çayırları büyürken görürüm.
<end>

<start>
Küçüğüm, bu senin sesin, güzel ırmak
Önce rüzgârın öptüğü, sonra benim öptüğüm
Bu bitmemiş şiirler senin ayakbileklerin
Soluğun, kokun, karnın, gölge....................
<end>

<start>
Aşksız ve paramparçaydı yaşam
    bir inancın yüceliğinde buldum seni
    bir kavganın güzelliğinde sevdim.
    bitmedi daha sürüyor o kavga 
    ve sürecek
    yeryüzü aşkın yüzü oluncaya dek!
Aşk demişti yaşamın bütün ustaları
    aşk ile sevmek bir güzelliği
    ve dövüşebilmek o güzellik uğruna.
    işte yüzünde badem çiçekleri
    saçlarında gülen toprak ve ilkbahar.
    senmisin seni sevdiğim o kavga,
    sen o kavganın güzelliğimisin yoksa...
Bir inancın yüceliğinde buldum seni
    bir kavganın güzelliğinde sevdim.
    bin kez budadılar körpe dallarımızı
    bin kez kırdılar.
    yine çiçekteyiz işte yine mey....................
<end>

<start>
Çıksam şimdi güzelliğin gökyüzüne
Dolaşsam
Görsem bütün tanrısal sevgileri
Ölümsüzlüğün sofrasına bağdaş kursam
Ve anlatsam
Anlatsam o ağlatan mutluluğu
Bilmem inanır mı bana mavilikler
Suskun bir coşkunun doruklarında
Pürköpük ve rüzgarlı
Bir nehir ....................
<end>

<start>
Hangi şiire başlasam suskunum sana 
Dağ göğsünde bir kaya diliyle suskun
Güneşte kavrulan bir kum tanesi
Çatlayan dudaklarım oluyor her gece
Yağmura suskun yaşamaya suskun
Haykırabilsem
Belki bir nehir köpürebilir sesimde
Silinebilir kuraklığın bütün izleri
Upuzun çöller vadileşebilir içimde
Hangi güzelliği özlesem suskunum sana
Yürek boşluğunda bir of kadar suskun....................
<end>

<start>
..ey acılara tat veren güzellik
Yüreğimize hoşgeldin
Geldin de....................
<end>

<start>
Sabrın çalkalanıp taştığı sulardadır
Çığlıklarla parçalanmış uykularda
Buruşturulup atılmış aşklarda
Ve çalınmış mutluluklardadır
Ses ile yürek
Büyük rüzgârların o yanık şarkısı
Hâlâ yükselir içimizden dağılır
Coşkunun doruklarında sürer yankısı
İlk kurban adanırken bir nehire
Korkunun ilk nişanında başlamıştır
Gözyaşının ilk damlasından kalma
Yaslı baharlarla gelmiştir bugüne
Kanla ....................
<end>

<start>
Özlenen ateş yakılmıştı sonunda
Elden ele bütün dünyaya taşınmıştı....................
<end>

<start>
Sel taşkını bir akşamüstü
Bulutları bağrına basan
Ağaçlara sordum seni
Yaprak rüzgarı tutmaz dediler
Uzun uzun baktılar yalnızlığı....................
<end>

<start>
-Aysel Zehir için-
Yarım kalan hiçbir yolculuk yok bu yaşamda
Birbirine Karıştırılan hiçbir boyut yok
Onbeş yaş nedir ki 
Yılların sözle çizilen anlamında
Ya bir duygu selidir aralıksız
Ya da bir inanç fırtınası yüreğin
Dirence açılan gençlik koylarında
Bir devrin sembolü diyorlar şimdi adına
Toprağa ölüm düştükten sonra Hiroşima’da
Tüm bitkilerden önce yeşeren bir açelya
Şimdi Kadıköy-Rıhtım’da
Neyi çağrıştırıyor sana
Sen söyle ey direnç çiçeği-neyi
Liseli bir kız iken /  saçlarında rüzgarlar
Cevizli tekelinde / ellerinde yarınlar
Elleri utandırır
Gözündeki söz senin / içindeki öz senin
Bir köpük onur uğruna kuruyan ırmaklar
Ve gelenek denizlerinde ezgil....................
<end>

<start>
O korku vardı hep çıkılan yolda
O korkusuzluk vardı
Suyun su olduğu günden beri akardı
Biri can verip aydınlatır....................
<end>

<start>
Son çocukluk da bitmişti ömrümde 
Düşlerim belki kış ölüsü belki yaz 
Kırlara bahar yetmese de içimde 
Yüreğim nar çatlamasıydı sana kadar 
Dilimde sözcüklerin çelik dinerci 
Sesimde ölüm rengine inat aşklar
Mavilikler yasaklandı gökyüzünde 
Özgürlüğü kuş kanatlarında bekledim 
Doğduğum gün adına 'imge' dedim
Sevdim bütün ins....................
<end>

<start>
Sancısını yaşıyorsun kaç zamandır
Yeni bir güne sevinçle başlamanın
Yoluna ışık tutan sözcükler
Var mı o günün ışıltılı kanatlarında
Rüzgara dost o....................
<end>

<start>
Sonbahardan sonra ağaçlar
Hep duman açar Ankara'da
Saksılarda yeşil bir yalnızlık
Uzayıp gider ev tutsaklığında
Kış boyu rüzgarsız ve çiçeksiz
Ne gün kalır güneşin yüreğinde
Ne şafak ne sabah
Kar altında dilsiz ve sessiz
Bir....................
<end>

<start>
Deniz yok olursa diyor bir çocuk
Balık kaybolursa
Ne derim benden sonraki çocuklara
İnsanlar kaybolurken gözaltılarda
Çöllerde boğulan nehirler
Ey çocuk
Nasıl varır okyanuslara
Adı karanfil ki suçu rengidir
Özgürlük dilinde bir imge
Tutsaklık dilinde bir söylencedir
Karanlıkta bir el koparır dalından
Artık ölüme varmış bir işkencedir
Orman yok olursa diyor bir çocuk
Ağaç kaybolursa
Ne derim benden sonraki çocuklar....................
<end>

<start>
Herkes kendince seviyor baharı
Kimi ufuklarda yaşamı karşılıyor
Kimi bakışlarda yeni başlayan aşkları
Ey yasa bürünen mayıs sabahları
Kimler onarıyor şimdi
Dallarda dağılan kuşsuz yuvaları
Yapraklar üstünde yanan gözyaşları
Tutulan yasın gizli sözleri
Damlala....................
<end>

<start>
Hani saz çalınırdı ölüm
Türküler söylenirdi kan
Sen gideli kaç mevsim
Kaç yıl geçti aradan
Şimdi rakı sofrasında
Evvel zaman diyor biri
Diğeri kalbur saman
Oysa hala günün yüreğinde
Elektrik tadında bağıran
Kara ....................
<end>

<start>
bunca yil cigliklar kosturulmus bu yolda
         deli taylar gibi ter icinde cigliklar
         savrulan bir yanlisa vurulmak icin mi
         yoksa daglari yirta yirta yuruyen
         bir irmak diliyle durulmak icin mi
gozler yangin simdi-ufuklar duman
         dunya degisiyor-masali koca bir yalan
tam kirk yil bulandirdilar sulari
         niliferleri daglara tasidilar
         kekikleri caylara
         ugrun ugrun-ince ince-gizlice
         ve sinsice yuruduler karanliklara
         pinarbaslarinda yarpuzlar utandi
         ormanda koknarlar
         sonra leylak dusmani bir aksam vakti
         dunyanin degistigini buyurdular
         ihaneti kanli bir gelinlik icinde
         yeryuzunun yataginda doyurdular
durduk dusunduk sularla birlikte
         daglarla - ormanlarla - bulutlarla birlikte
         durduk dusunduk
         nergislerle - nevruzlarla - gullerle birlikte
         yok olan hicbir cicek yoktu yeryuzunde
         durduk dusunduk
         martilarla - turnalarla - guvercinlerle birlikte
         yok olan hicbir guzellik yoktu yeryuzunde
         durduk dusunduk
         nehirlerle - denizlerle - okyanuslarla birlikte
         yok olan hicbir dalga yoktu yeryuzunde
tamda yunuslar sevisirken arsipel'de
         tamda gokkusagi sevinlesirken
         ozlenen renkler siliniyor dediler
         tamda insanin insanligina ceyrek kala
         yarim metrelik cam bir savas alaniyla....................
<end>

<start>
Geceler midir tükenip giden
Aylar mı yoksa ay ışığında
....................
<end>

<start>
Bir saz kadar mutlu
Ve hüzünlü başlıyoruz bütün günlere
Ve b....................
<end>

<start>
Onurun çırpındığı bütün göğüslerde
Azgın lokomotifler gibi her nefes
Bir ses dolaşıyor yürekten yüreğe
Bir....................
<end>

<start>
Neyi yaşıyoruz şu anda
Nelerle sığmıyoruz dünyaya
Aşktan
Öfkeye geçiriyoruz birdenbire
Sevinçten üzüntülere
Durgunluktan coşkulara koşuyoruz
C....................
<end>

<start>
Hangi günün gecesidir / yazı kışta kılan bilir
Gün içinde görünmeden / günü suya salan bilir
Dağlar düze iner birden
Aşkı sonsuz kılan bilir / rüzgarla bi....................
<end>

<start>
Acılı yağmurlarla düşmüşüm yere
Tatlı su göllerine akamıyorum
Yüzüm yüreğim deprem dalgası
Bu gül kıyımlarına bakamıyorum
Her sevi bir türküdür bağrımda
Her öfke bir ağıt
Ağıtlar kuşatmış dört yanımı
Kendi türkülerimi haykıramıyorum
Şarkılarla bezeniyor ufuklar
Yüreğim patlıyor dağbaşlarında
Yüreğim
Sancımı duyar mısın yarala....................
<end>

<start>
Yine çığ basmış bütün yolları
Yolu yok haber sormanın
Selam iletmenin dostlara
Hep kavgayla sürecek gibi yaşam
Korkarım ki
Aşka zaman bulamadan gideceğiz
İçimizdeki sonsuz sevgileri
Acının tabutuyla toprağa vereceğiz
Kim bilir....................
<end>

<start>
Sen yürürsün rüzgar yürür
Sabahlar sığmaz olur gözlerine
Her adımda çözülür bir karanlık
Şafaklar çiçek sunar ellerine
Gün tutuşur
Dağlar aydınlanır
Yeniden aydınlanır
Yeniden canlanan bu yaşam
Türküler dizer saçının tellerine
Sen yürürsün rüzgar yürür
Alıp savurur beni saçların
En kalabalık alanlara götürür
Bir cellat çıkar apansız
Bir fidan yeş....................
<end>

<start>
Gün batarken ayrılırsak eğer
Gizlice bakışlarını doldur koynuma
Güneşsiz ayrılamam
Az sonra
Suyu kesilecek insan ırmağının
Yeminim var şafaklar adına
Yorgun yüreklere bira....................
<end>

<start>
Kendini bir suyun akışında
Ve suları kendi bakışlarında
Bulabilenler bilir bu türküyü.
Sen ki anlarsın
Bir türkü uğruna
Çileler çekerdin yıllar boyu.
Soluğunda
Yaban menekşelerinin kokusu.
Gözlerinde
Serin pınarların uğultusu.
Dağlar seni yaşardı her gün
Ormanlar sıcak dostluğunu.
Ne zaman çatlasa bir kaya
Bir çığlık düşse sulara
Irmaklar
Adını çizer to....................
<end>

<start>
Narın morlaştığı yerdeyiz yine
Aynı kutsal mavinin yüreğindeyiz
Sevdanın zor kaçaklığına karşı
Yeşeren bir dal
Ve kırılan bir zincir sevincindeyiz
Sen yine sonsuz düşlerinde suların
Her şafak vakti
Bin sabahı birden sunuyorsun
Saçının her telinde bir nehirle
O şiir dünyasını yeniden kuruyorsun
Ta....................
<end>

<start>
Ne zaman yağmur yağsa
Bir buluşma yeri olurdun
İstanbul'da rüzgâr soluklara
Mavisi yasaklanmış deniz
Kızıl tufanı yaratmadan daha
Ne zaman yağmur yağsa
Tarihin şiir tanığı olurdun
Yağmurdan sonra
Toprak kokusu bakışlılara
Tam otuz yıl nası....................
<end>

<start>
Daha takılmadan bu telörgülere
Biz ki
Çocuğumuz dedik alınterine
Okşadık alınterinin yanaklarını
Nasıl sevdik karayı bembeyaz
Sarıyı kıpkızıl
Pembe-beyaz dallarcasına
Tohum tohum patlarcasına
Ü....................
<end>

<start>
Öfkelerim kadar küçük bu gece çığlığı
Düşlerim kadar büyük
Duygularım kadar karmaşık nasıl anlatsam
Çıksam şimdi çöl suskunu sokaklara
Dallara yürüyen sular gibi çıldırsam
Baharı muştulamak adına kapılar çalsam
Hangi ana böler ki uykuların
Özgürlüğü yeryüzüne bayrak yapsam
Hiç mi hiç sevmiyorum yorgun yağmurları 
Ne kırl....................
<end>

<start>
ardından resmin asılır işlek yerlerine kentin
piyangocunun yanında tahta çitlere yakıştırırım
gözlüklüsün, üç yaş büyüksün, rize’de büyümüşsün
başka adını da bilirim, hepsi yalan, o gülmen de
eski, küçük bir limandır gülmen, takalar sığınır
ardından resmin asılır işlek yerlerine kentin
denizle kavgalıdır kayalar, otururum, elim tuzlanır
fırlatırım çakıl taşını, kaç kez sektirebilirim
gömülmesin suya, sen tut, durma sonra bana yürü
bulutların yerini doldurur yürümen, kuşlar kıskanır
ardından resmin asılır işlek yerlerine kentin
birden boşanan yağmurda mağaza diplerindeyken
otobüsten inerken, hiç aklımda yokken karşımdasın
giderayak bir şey derdin, onu söyle işte, sonra sus
ıssız istasyon kampanası susman, yapraklar döker
ardından resmin asılır işlek yerlerine kentin
çardağa çıkarım, ay gömülür çalı çırpılara
tutuşturur sarmaşıkları, seyredişinden alınırım
uzak, içli şarkılar anımsarım, derken dönüp bakman, 
turaçlar çağırır bakman, bahçemde turunçlar açtırır
resmini astılar işlek yerlerine kentin
çarşı içinde bir zaman daha konuşuldun
su, sarnıçlardan bakraçlara çekiliyordu
güze hazırlanıyordu kızlar, dağlar dalgındı
gençtim, olur olmaz huylanışını sevdim en çok.
<end>

<start>
can çekişen aşkları da vurmalı 
vurmalı  ' sıradan bir intihar ' süsü vermeli 
                             18-19 Mayıs 1982 Bursa
eski fotoğraflarda bıraktığım bir yuvarlanışım vardı
kurumuş eğreltilerden yazla gölgelenmiş ellerine
uzun bir kış yaşadım, yaşlı çizgiler yakıştırdım alnıma
kaşım kirpiğim geçilmez oldu kırağılardan
yaşım durmadan arttı savrulduğum tipilerle
diplerine aklar bıraktım sakalarım uzadıkça
gittikçe uzaklaştırıyorum göğsümü yanaklarından
parmaklarım uymuyor anılarla parlattığım yüzüklere
yokediyorum birden tutuşabilecek yerlerimi
uzun bir kış yaşadım, kar suyu sızmakta tırnaklarımdan
<end>

<start>
Hayatım, bir güle bakıştaki sırsın sen
Kim ikrar eder gözbebeğindeki foyayı
Kaç vartadan geçtin, bu kaçıncı badiren
Hiç biri hatırlamak istemiyor bu haytayı
Çığrında hışım var da, sus'sun sen hayatım
Sıyrığımda kar lekesi, kan sesi hışırtımda
Namluyla tetik arasında sızlayan aklım
Çekirdekte heves, ukdesin kovanda
Hayatım, gez'sen gözüm kalmaz arkada
Yeter ki yaramda ahın, canımda ahdın olsun
Minnet etsem ağırına gider, bühtan, ayıp bana
Bedendeki, arzuysa, tendeki ağusun
İtiraf et hayatım! üvey de olsak ikiziz
Birimiz cazip de, anlamadım hangimiz meczup
Yutkunmam ağlatır seni, ama sevincin galiz
Hicranı farfara ömrüm, kim her aşkta mahçup
Hayatım, kırkı çıkanım, kırk odada esir mecalimsin
Kırk zamanın kırkında boğulmuş siftah
Cürmümsün, iflahım, kadrim, katlimsin
Ne hesabımda bir açık kalmış sana, ne bir iştah
Belki
haz ve azap
Yine
sır ve sus
Ama
ukde ve heves
<end>

<start>
sanırım geleceğim, ellerimle başa çıkabilirim 
yürüyüşümü değiştirdim, paçama çamur sıçratmıyorum 
kuşkulanıp koşsam anlarlar o kumral kızı sevdiğimi 
aradığım adresleri çıkarabilirler gezindiğim garlardan 
korkarım ele verir beni avuçlarıma sürdüğüm maviler 
telefona davransam, çeviremem numarayı, sesim tutuklanır
gelirim, yüzümü denizden kalan izlerle seçersiniz 
dağların arka yüzleriyle bir çağrılır adım 
boynuma diken dolasınlar, dayatacak alnım var 
güneşe götürecek sırtım var, içimi üşütemezler
ağbilerim öğretti, yalnız suya teslim olurum 
neresinden olsa yırtarım örümcek sessizliğini
ordan balkonlarımı güz yaprakları boğarken ayrılmıştım
şimdi salaş iskeleden gün batışlarına sataşıyorum 
akşam kapımın önüne taş bırakıp sabah buluyorum 
bir parça kum koyuyorum bileklerime karıncalar için 
dikmiyorum gömleğimin söküklerini, böylesi daha iyi 
kasaba delisi uğurluyor gittiğim her yerden, geliyorum
saçlarınıza saklanan kuşlarla karşılayın beni 
kirpiklerimi telekleriyle siler, gözbebeklerimde uyurlar 
serpin üzerine, bir onlar yabana atmaz beni
YALAN ŞİİRLER - YİNE ÇİÇEK TOZLARINA (Akif Kurtuluş)
<end>

<start>
uzaklık avutur 
ve sessizlik başlar acıtmaya
ihanet, ayrılığa borçlanmaktır 
bilinmez, kimden akar en çok kan orda
her aşk bir gün, kendi katilini bulur 
silah çeker  biri, öteki ortak olur suça
mecalim yok yeni cinayetlere, körelmiş maharetim 
bir kurbanım var ki, öldüm ölesi bende yaşar
şifrelerimi çözdüm, buydu son ustalığım 
gönlüm dehlizimde beni boş yere arar
bütün yakınlarımı buluşturdu vicdanım 
benden eksilen hakikat, fazlaymış artık hayata
tek mülküm kaderimdi, vedalaştım 
unutulur emanette zaten, ruhum da
görgü tanıkları, posta güvercinleri, akbabalar 
aşk çekişen biri var olay yerinde, belki o aklar
kundakladım gövdemi, ankazdan ibaretti o da 
parola sordu birbirine dağılmış parçalarım 
yüzüme sürmek için sakil sözler aradım 
iyice sürttüm çehremi toprağa, 
rengim atsın, aşınsın harflerim 
bir parem düşman olsun kırkına
ücramla çarpıştım yetmedi 
omuzbaşımla barıştım dinmedi 
kapattım sesimi, ışığımı söndürdüm 
yaktım, benden kalan ne varsa
küllerimi bulduğum bu kuyu köşede 
bir hava kabarcığı altında
GÖRDÜM:
beni uzaklık avutmuş 
sessizlik acıtmış seni
<end>

<start>
temizyürek'li mahmut'a
bütün bir aşkyılı kapıştın siniruçlarınla 
güneşe, kış geldiğinde yer açmak için 
damarlarını ürküterek vücudunu dolaşan kanın 
umurunda olmadı başka hayatları sürçmesi
CESARETİN, ALAY KONUSU OLDU 
ELİNİ KORKAK ALIŞTIRANLAR ARASINDA 
sen de cesur sandın onları 
korkunu anlayacak kadar
göğüs kafesimdeki yetimim! 
artık malmumu gibi keman yaylarına sürtüyorlar seni 
sen ki hazırdın buna da: 
jangarbarek milesdavis hacıtaşan ve yaylılar 
bir bir boğulurken ' bırakırsan ölürüm ' gürültülerine
HAZIRDIN SADECE BİR SES İÇİN ALDANMAYA
BÖYLECE DÜNYA DERİN OYUKLAR AÇTI SENDE 
kendi kalplerini bile stetoskopla dinleyenler 
buna derinyara diyerek katkı yaptılar literatüre 
ve güncelleşti ilk yardım çantası 
gazetelerin eki olacak kadar
hem aşk, bazen sargı bezi olmanı ister üçüncü kişiye 
bir başkasının doktoru olmak  
kaldı ki en ciddi yoludur sağlığımızı korumanın 
' neyin var ' sorusunu ilk soran
bir bilen olur: kim ne kadar aşk ve güçten kalmış 
kabul defteri açılır, kayıt yapılmış, gözlük camı buğulanmıştır
beyaz önlüklülerin vilayetin önünde legale çıktığı bu saatlerde 
tababetin temel bilgisidir, GÖZYAŞLARINI YERALTINDA TUTMAK
AVUCUMUZUN  İÇİNDE OYNADIĞIMIZ  İKİ TAŞ BİLE EZEBİLİR BELKİ BİZİ
yine de her zaman huzur verir
psikiyatri kliniklerinde ziyaretçi olmak 
çünkü acımak duygusu da bir haraç değil midir 
BIÇAĞI SAPINDAN TUTMAYA ALIŞMIŞ OLANLAR
AĞZINDA YAŞAYANLARDAN BİR ARMAĞAN GİBİ ALIRLAR BUNU
gözler göstere göstere doldurulur 
ve boşalır patlayan flaşlarla
PATLAR KALB
boşalır başını oraya koymuş doktor
<end>

<start>
baldırların izin verse, yavru bir köpek gibi koyardım patilerimi
göz koyan incidir ama, gözümü alan sedef kadardır sadakatim
acıydı vefanın peşinatı, taksidi kırgınlık, ödedim bitti
bakiyesi nezaket, hoyrat bir ihanetin bedeli inciyse def olurum
inciden kovulmuş bir aşk bu, boynu yadırgar sedefi
bu kolyenin tam ortasında kan içinde kalmış kalbim
bir sedefkarın elleri gibi dingin, inci avcısı gibi sinsi
artık ben batık bir geminin bordasında istiridyeyim
kabuğumdan biri sedef döker, kakmakta öbürü inciyi
kopkoyuldum, musahhihin gözünden kaçarsa akikim
kıradım kendimden menkul, zaten kendikuyum'cuyum
defse bu, hala aklımda kuyuya atılan incinin sesi
izledim nefret beslediniz, oynadım şirret buldum
bendeki maharet hepinizin nazarına değdi
şu ayaklarımdaki zincir, birinci sedef, birse definci
n'olur birisi gömsün bu cesedi
başımda rakı içelim, şımaralım, ağlayalım 
(Ankara, Haziran 1998)
<end>

<start>
esmerliğini unutulmuş dağlardan alan kız
odalar da susabilir, duvarlar da ses vermez bakarsın
güneş çekilir camlardan, paylaşılmaz sessizlikler başlar
sayılıdır bir günün, bir kapının sızdırdığı dostlar
rüzgar kokusu da sinmez üzerine bütün bir güz
saçların da unutabilir bu kış ilk karın dokunuşunu
(doktora bakılırsa bir omuzların açıkta kalacakmış,
bir de küçük göllerin kıyısında dolunay ovulmaya
alışmış yüzün, kara çocuğun gövdesine ırmaklar
taşıyan parmakların, ellerin, kolların bir de.)
belki aylarca doymayabilir alçı vücuduna
unutma ama, bir yürek alçı tutmaz
bir o tutmaz, bunu sen kanıtladın biraz da
esmerliğini kimsesiz köyevlerinden alan kız
güller ne kadar dayanabilir serum şişelerine
<end>

<start>
saçlarım önüme düşmese, alnımla ilgilenmeyeceğim
korkarım bir çocukluk yapacağım yüzümü dağa dönsem
on yıl öncesiyle, sararmış ceset fotoğraflarıyla
etimizdeki mermi çekirdekleriyle uğraşacak kadar 
büyüdüm
başka kimlik, başka şehir kullanmasını öğrenecek
yaştayım
martılar mı ne zaman denize dadanır, bunu da öğrenirim
diyerek, kanayan avuçlarımla kapanıyorum çiçekçilere
(ayrıntıları unutmuş olabilirim)
karnıma bırakmak için bıçak getiriyorlar
kumrular sesleniyor açık gözlerime bakanlara
birisi yırtıp beyaz gömleğimi çenemi bağlıyor
(ayrıntıları unutmuş olabilirim)
yendik sesiyle koşuyorum doğduğum yerlere
boynumdaki yağmur lekelerinden tanıyorlar beni
beni böyle bilmelisiniz, çocuk yüzümle dönmeliyim dağdan
bırakın saçlarımı önüme düşsün, alnımla ilgilenmeliyim
(Yalan Şiirler - ayrıntıları unutmuş olabilirim)
<end>

<start>
m.ali altaca'ya, levent sönmez'e, sedat baykal'a
1.
gemiden son ayrılan bendim unutarak seyir defterini
unutarak tayfaların denizi kaldıran kavgalarını
bir sayfadan diğerine ödünç cesaretlerle geçerdim
bıçağın bir yüzünde cellat, öbür yüzünde kurbandım
karanlığın gözünden düştüm, ışıktaysa hiç yerim olmadı
bir tören gibi yaşadım aşkı, ayrılığı bir infaz gibi
yoksa her yağmurdan saçakaltı mutluluğu mu kaldı
2.
kıdemli yargıç da inanmıyor sesimin gürleştiğine
sözcüklerim savunma mı ikrar mı
konuştukça kararan cübbemden seçilemiyor
her celse sarı sırmalarımı sökerek söylüyorum
			kalbimin tutulacak yanı kalmadı
ne sokakların çok büyük olduğunu hatırlatacak birisi var
ne de oğlunu bana benzeterek ağlayacak bir ana
3.
		gemiden son ayrılan bendim
bu çürük tekneden payıma 'kahraman kaptan' olmak düştü
işte kara! diye bağırmamak için tek kendimi aldım yanıma
soluk bir çizgi oldu gövdemde sevincin sukesimi
belki de son bir iz, saçları kısaltan tarihöncesinden
ufuk, köpürmesini unutmuş dalgalarla parçalanıyor
sen bağırdıkça azalıyor içimde beyaz bayrak çekme korkusu
		'her şey vatan için, her şey vatan için'
		'herşeyvataniçin, herşeyvataniçin'
geniş denizlerde parmakizlerin, küçük düştün sulara
bu güz yağmur yağar, saçların gelecek bahara ıslanır
4. 
her gün bileklerimi daha fazla yaklaştırıyorum güneşe
ancak böyle şakalar yatıştırıyor alkışlarla yaralı ruhumu
		'vatan sana canım feda, vatan sana canım feda'
		'vatansanacanımfeda, vatansanacanımfeda'
aralık 1983, ankara
<end>

<start>
Yanlış mı hatırlıyorum
bir elin kapı arasında kalmış
eşikten, son kez gibi bakıp 
'gecikirsem meraklanma' demiş olmalısın 
fakat o ses! ezilen parmaklarından mı geldi, çatırdayan 
kapıdan mı
öbür elin tabağı dolduran kirazları gezdi durdu 
- bak sonra karışmam,kuşların gagaladıkları benim,tamammı 
sonra kanatlanıp bir tarlaya girmeliydik, kovmak için korkulukları
çünkü, kalbimden bu hışırtı, kaçan bir korkuluktan ya da
hiçbir yere kaçıramadın kalbini 
bir odada can sıkıntısı:senistersenyatbenoturacağım
akşambizdelergelirkennegetireyim uyumu bir evde 
vitrinlerin önünde doğum günlerini hatırlama bilgisi
ilerde vermek üzere mevsim sonu ucuzluğundan armağanlar
peki içerdekilere ne yazmalı: bunun da kitabı çıkar yakında
ve bir orman tutumuyla çıktın sonunda şehirden 
bundandır,bütün ağaç dikme bayramlarında domuzuna bozguncu 
birinci şubede oyun bozansın,mızıkçısın dal'da inadına 
kulaktan kulağa oynadınız,ilerlemiyor, sende takıldı 
görmedim! duymadım! bilmiyorum! 
isim - şehir - eşya oyununda kağıdın bomboş
..............
..............
..............
...............
Akif Kurtuluş (kırgınlıklar galası, 1997)
<end>

<start>
bozkırda koşan posta katarına sor mektuplarımı
ben yakalar söylerim ozanlara, birini buldum
daha kaç dört yıl senin gölgende durulanırım
yüzünün güneş almayan yanında, ağacın yosununda
gözüm güneşe dalacak kadar çocuk olurum görürsün
ilişecek pervaz arar yüzüm eylül yağmurlarında
postacının hep aradığımız ellerine sor mektuplarımı
ben yapışır söylerim ozanlara, bu aşk ansızın bitmez
eteği güneş geçiren, çocukluğu öcülerle korkutulmuş
kuşburunlu sevgilim de bilir öğrenci yatağımdayken
kasabamın gölgeliklerine çekilir, ırmaklarında sevişirim
korularında öğrenirim göğsümün rüzgar alan yanını
yol kıyısına kurulan çingene çadırına sor mektuplarımı
ben çağırır söylerim ozanlara, yoksa yitirdim mi
yine arka sokaklara, arnavut kaldırımlarına çağır
yanağımdan yangınları söndürür, küllerini kazırım
eğilir usulca öptürürüm denize, bu martılar içindir
koynumu bir dağın devrilmesine hazırlarım, bu da senin
sahil kahvesinde anlatmış kıyıda odun toplayanlar
her ikindi günbatışı moruna koşuyormuşum çıplak ayak
saçımı değdirip dalgalara, afacan yunusla düşe kalka
balıkçılar ağlarını toplarken görmüşler
o yaz akşamlarına sığmayan, çardaklardan kaçırdığım
dizlerini ezberliyormuşum mercanların dibinde
<end>

<start>
uyku bir kusur gibi duruyor kirpiklerinde
ve rüya şimdi sende, bir aldanıştır hayata
keşke bu rüyanın hırsızı olsaydı çocuk 
      kaçsaydı ya da gömseydi başını göğsüne 
             onu uykuna al çocuk, çalma! 
         kalbinden başka mülkü olmayanların 
           yoktur rüyadan başka paylaşacağı
                  - CİKCİKCİĞİM CİKCİĞİM
Akif KURTULUŞ
(Kırgınlıklar Galası)
<end>

<start>
anlamasanız da olur, sesim parçalamak içindir dudaklarımı
büyük yaralardan geçtim, kız çocuğunun dizlerinde kanadım.
dipsiz kuyuların ağzına tuttum gövdemi
(anlaşılan artık yakışmıyorum deli sulara)
uyumayı kabus görmek, anıları unutmak için seçtim
eylül bitti, bütün bir yaz kim vurduya gittim.
gül değil, toprak değil, rüzgar kokuyorum.
yeni tiklerim oldu, acının arka yüzündeyim
kalbim açmazda, sarışın oynar, kumral üç hamlede mat
anlamasanız da olur, bir yalnızlığa büyüdüğümü.
<end>

<start>
.........
Yemin ederim
sana bir şeyim yok
bu gün ilk kez beni de güneşe çıkardılar 
insan demek ki fışkırabilirmiş 
ipe intikam tanımı veren avludan
bıçağa dalgınlık süsü veren resmi geçitlerden 
işte hepsi için bunların
ayıkladım KULLANMAMA GEREK KALMAYAN BİLGİLERİ.......
<end>

<start>
rahatda dinleyin arkadaşlar
şart mıdır bir çocuğu sevmek için yetim bırakmak
insan ilk kez kendi kanıyla nerde karşılaşırsa orda sordum bunu
orda aşkta susup yataklarda dillenen bir şehir vardı çok uzakta
kış boyu kendi kanizlerinden yürüyerek dünyadan çıkan adamlar
dünyaya biraz daha sokulmak için sahile indim
beşerli üç poşet sudakaydırmataşı aldım bir çingeneden
narindim fırlatırken, yas tuttum suya gömülen her taşa
kiralık bir sesle ağladım, bir balıkçı susuyorum sandı
zariftim mektubunu koyduğu zarfa her pulu beğenmeyen ahali kadar
bir çoğuyla şemsiyelerinin altında tanıştım, yağmur sokağı parçalayarak yağar
ben 'aşk kararı sayıl'cak! ' ritmiyle yürürdüm sokaklarda
bir kaçını da yatakodalarında tanıdım
çirkin miydi iki gövdenin arasından görünmesi bir denizin
sevmedim onları, seviştim fakat aldatmadım
pas koynumda hazır bekleyen hançerin suskunluğunu fırsat bilince
gök, bende bir martının kırık kanatlarından ibaret olmaya başlayınca
aldatmamak da azaltmaz oldu göğüs kafesimdeki sızıyı
intiharı düşünüyorlardı: boş bir tabancada tetik düşürme cesareti
ormana dalıyorlardı: eski ayrılıkları hatırlama hüznü
aşık olmaya çalışıyorlardı: kalbi kanamalı tek ben miyim rahatlığı
bense yüzüm gülsün istiyordum, ama önce yüzüm tutmalıydı güllere
şart mıdır komşularıma sevgimi göstermek için bir yetime el vermek
ilk düellomda silahımı seçerken yanıtlıyorum bunu da
arabayı hazırla oğlum, forsu açma, bu kez nizamiyeden çıkacağız
bu kez metresini kuaföre gönderiyor süsü vermeden
<end>

<start>
zar attım, fal açtım, rüyaya yattım 
bu paydos vaktinde 
şans talih kader kısmette
teneffüs saatinde 
beslenme çantasında 
leblebi tozunda 
niyetimden kayan yıldızda 
nefesimdeki canda 
uykuma doymayan kuşluğumda
uyandım
dünya beni kaybetsin 
de, hayat kazansın 
aşk beni kahretsin de 
bir sevap kazansın, diye 
kurşun döktüm
hasetten kaçarken tutulduğum kumkuma 
vehimden çıkarken yakalandığım vesvese
biri kaybolunca öteki kaybeden: 
birinin ayağı kayınca diğeri düşen: 
tutku ve şüphe!
deprasyonum 
sana armağan olsun doktorum 
kanımdaki alkol 
Kirpik ucumdaki esrar 
kalbime anjiyo ve beynime MR'dan 
medet uman marazım 
varsa peşimden gelecek promil 
borcum olsun paranoyam
zaten bir farkım mı kalmış tenhamdan
gazetelerin taşra bakısında kayıp 
mahkeme ilamlarında gaip 
otobüs duraklarında resim 
bir yanağım öbürünü yırtmış 
bütün telefon numaraları 
cehennemime kayıtlı 
bütün yollar inzivama çıkıyor 
bütün izler zulama
belki bir tenezzülüm kalmış zıvanama 
belki bir şefaat!
vaat et ey hayat!
ya ücrama sür beni 
ya da boğ beni koynunda
kalmasın arkada gözün
ya kaydından düşür 
ya da al Kirpikle koynuna
(herkes gitmiş - toplu şiirler / adam yayınları)
<end>

<start>
kabul günlerinde balkon arayan çocuklardım
büyüdüm, dalgalı denizler koştum, büyük konuştum
ay, omuzlarımı parlatarak doğardı saçlarımın arasından
göllere tuttukça durmadan genişleyen bir yüreğim vardı 
bağırsam sular sıçrardı balıkçıların tuzlu yüzlerine 
fenerim yok, pusulam  bozuk, kırık kum saatim
saklamıyorum, bitmez sanılan yolların sonundayım
geçemezsiniz dediğiniz sulara bakınca çıkardım yüzümü
bakınca gördüm tiklere bulaşmış kirpiklerimi
yüklenen bütün suçları işledim, kapatın dosyaları
sözetmeyin verilen hükümlerle güzelleşen boynumdan
alın şu tek mermiyi vurun şakağımdan kaza kurşunuyla
bir kuş olur, kanatlarımda boş bir kovanla kalkarım avludan
bir kız, eteklerinden güller düşürerek koşar cesedime
<end>

<start>
İki üvey kardeştir
yalnızlık ve gurur
cikcikciim cikciim
kim benzerinin eşidir
kuş suretini gökte arar
biri babasını hiç görmemiş
gururun babası mutsuzluk 
cikciim cikciim
anaları işveli sevinçmiş
öldüğünde ikisi de çocuk
yalnızlığa sorsan abladır
gurura diklenmek düşer
cikciim cikciim
küçüğündeki nişan yaradır
ablası ayın altında üşür
yeryüzünden kovuldular
gökte adresleri yok
cikciim cikciim
kimin kanadı kimi sarar 
arada acıdan bir boşluk
<end>

<start>
ikiniz'e; artık ' TÖREN BİTTİ '
mermi susuşunu aldım, başarısız suikastler hazırladım kendime
kar içinde geçtim ovalardan, gölgemi dağ kapladı 
fırtınaya karıştırdı soluğumu sevgilim, savurdu tipiye
yüreğinin vuruşuyla sayardım aramızdan geçen göçmenkuşları
unutturdu yüreğini de, fırlatıp attı boynundan uçarı kokumu 
ayaz vurdu, buğulandım kara saplanmış tren camlarında
ARTIK GÜNEŞ SAATİ KULLANACAK MEVSİMLERDEN ÇOK UZAKTAYIM
TETİİK SESİNDEYİM, düşüyorum küçük ihanetlerle, 
YARALI AŞKLARA
<end>

<start>
kasabalar da ağlar, avuçlarına alıp ateşböceklerini
kızlar entarilerini yayarlar taşlık söyleşilerine
birbirleriyle dans ederler düğünlerde, öyle yalnız
esintimi gömerim toz toprak okul yollarına, yüreğimi
ateş böcekleriyle değişir yüreğim, şarkılar başlatır
kasabalar da ağlar, sığınıp vadinin serinliğine
anayı kent pavyonlarından yaralar çok çocuklu baba
rakıyı kuytu köşelerde çay bardağıyla içer
emeklilerin cep saatlerine bakışı, kanayan dudağım
vadiyle değişir dudağım, denize ırmaklar götürür
kasabalar da ağlar, sarılıp vardiya düdüğüne
alnımı akşama yaslayıp tıklarım camını
yağan her kardan sonra, yanlış evinin adresi
leblebi kavrulan sokaklar, işçi arabaları, çığlığım
vardiya düdüğüyle değişir çığlığım, ikindiler kaçırır
kasabalar da ağlar, sinip suğla gölünün kıyısına
benzin kokan minibüslerle koşarım yanına, kaçarım
oğlakların uzandığı dallarınla örtersin gözlerimi
turnalar kalkar yüzümden, girer çıkarlar güneşe
suğla gölüyle değişir yüzüm, sabahlara seslenir
<end>

<start>
dokunaklı bir sezondu,av mevsiminde av, avcıydım  av yasağında 
huylandım,karmaştım ama,bu koruda gece gönüllü silahlanır
sokaklar kapandır,odalar pusu,ruhunu burkar aldanış 
neden herkes GÖNLÜNÜ DEĞİL de, TUZAĞINI KORUR
UNUTMA ki, YARASALAR DA BİLİR KÖREBE OYNAMASINI 
GÖNLÜNÜ BULAMAZ DA, çarpar kanatlarını duvara, kendi kanını sorar
PLANLAR HAZIR, kaçış yolu tamam, ustalaştın bu soygunda 
yine de ÇIRAK ÇIKAR BİRİNİN GÖNLÜ, her şakada vurulur
muhbir kim,ilk kurşun neremi çeldi, KİMSE SUSMASIN 
BİR TEK GÖNÜL, bu görüşmeye GİZLİLİK KAYDI koyar
KIRILACAĞIN ŞEYLERİ SORMA HAYATA, YANITI YOK aldatmanın 
çünkü her şakada oyunbozandır gönül 
ve herkesin ASLINDA KENDİ GÖNLÜNE bir borcu KALIR
(herkes gitmiş - toplu şiirler / adam yayınları)
<end>

<start>
yollara taşınırım sekerek, ürkek, böyle dökük 
partal dilenci unutulmuş çöplere karşı gerinir 
garajın kuytu köşesinden uğurlar sevdik esinti 
genç saçlarımı sıyırır, en diri yerini gösterir 
hangi otobüse atılsam... mektup bekleyen dostlar
yollara taşınırım sekerek, ürkek, böyle dökük 
hırpalanmışlığımı   düğümlerim motor seslerine 
farlar dalgınlığımı emer, geceye dalaşırım 
biraz ses etsem, yıldızlar kaçışsa, sorarım 
hangi yamaçta, otların arasına koydum soluklarımı
yollara taşınırım sekerek, ürkek, böyle dökük 
sonunda gelirim, omuzuma dağlar konar, deli ırmaklar 
yağmur başlar inceden inmeye, oturur ayıklarım 
yapraklara bir yudum gök siner, sırnaşsam, çınarlarda 
hangi karnı ak kırlangıçlat unuturlar gölgelerini
yollara taşınıyorum sekerek, ürkek, böyle dökük 
dar sokak aralarımdan terli trenler geçerdi 
sığırcıklar havalanırdı ıslak topraklarla sonra
<end>

<start>
ne zamandı, bir suyun önüne birlikte durmuştuk
bir adım atsak kaşımızdan kirpiğimizden tutuşacaktık
ben miydim, rüzgardan alındı sanmıştım UYUR GÖRÜNCE 
kurtulanlar anlattılar BİR BARDAK SUYLA oturup yanıma 
BULUTLARDAN FIRLAYAN göçmen KUŞLARA söylemiş 
SON SÖZÜNÜ 
' yıllardır bizdik BIÇAĞIN ÜZERİNDE YÜRÜYEN, bugün KESİLDİK ' 
BOYNUNDAN PARMAKLARINA ALARAK BİR KARINCAYI, 
' bugün yeNİLdik'
ne zamandı, YAPIŞIP  küreklere BİRLİKTE ÇIKMIŞTIK kıyılara
KAÇARDIK göçerdik, BURUNDA YANAR sönerdi FENER, DUYARDIK
<end>

<start>
şimdi aramızdan geçen su var 
merhem olsa, yaralarım azar
boğulduğum son bir su daha var 
vurur gövdemi kıyına atar
bulduğundan fazlası bende var: 
sırtımdaki hançer! ordan kanar
ağrı değil, sancı değil, o var 
sende tenim, ben de terin sızlar
gözünden düştüğüm kirpiğim var 
çok uzaklardan bir rüzgar umar
bize hiç yetmeyen bu acı var 
sağır hayat, ne duyar ne anlar
zaman mı, dili yok da sözü var 
herkes gitmiş. akif kalmış an'lar
<end>

<start>
büyütebilir miyiz bir aşkı ayrılırız korkusuyla
<end>

<start>
bir kaç tuş piyano, üç nefes trompet 
artık adrenalinden ibaret bir dünyaya karşı 
kardım kendimi ve beynimi tuzlu suya yatırdım 
kıvrımlarıma sıkışmış şehir suyun rengini bozmadan 
ayıkladım kullanmama gerek kalmayan bilgileri
şu güruh! haplarla serumlarla kapıma dayanan 
ruhuma kafesin ardında yer bulamayınca 
kalbim için kan bulmaya çıkan çıtkıranlar 
keşke elimi belime atıp bir konuşma çekseydim 
ya da çekseydim gövdemi bir bayrak gibi göndere 
sizin vicdanınız, benim yıllardır göz hapsim olan bu balkon 
öcalmazdı böyle, ' sarkma oğlum düşersin ' diyenlerden
yemin ederim sana bir şeyim yok 
bugün ilk kez beni de güneşe çıkardılar
insan demek ki fışkırabilirmiş 
ipe intikam tanımı veren avludan 
bıçağa dalgınlık süsü veren bir parmaktan 
onlara mutluluk havası veren resmi geçitlerden 
işte hepsi için bunların 
ayıkladım kullanmama gerek kalmayan bilgileri
belgeler! yok bir kaç memurluk arşiv değeri 
bir adres! 33 farleigh road north london 
kanatıp durmuştu aylarca zarfları 
ev! cranach strasse, berlin 
rosa köşeyi döndü mü eline alırdı papilerini 
sayılar 
otuz altı onaltı 
aylar 
mart mayıs haziran 
bağışladım hepsini ve bir ben kaldım tuzlu suyun önünde 
günün anlam ve önemi, basın mensupları, televizyoncular 
bir hayır kurumu gelip götürür bu koliyi
susturun şunları, tam burda klarnet girsin 
belki tek bir solukta yanıtını bulurum 
kimin çıkarınadır tenimin altında ne var merakı 
saçlarımdan ayakuçlarıma uzanan şebekenin
sinir denen lastikler olması 
kimin boynunda bir vakar tadı bırakır 
bu soru da hışmım olur benim 
hem başkalarının uykusunda rüya görmek 
en büyük hünerim bugün bile 
yine de kimseler istemesin bir kez daha bunu benden 
çünkü hep sevişirken yumdum gözlerimi 
şarkı söylerken bir de 
olay çıkarmaya kalkmayın ben kesince sakallarımı 
bütün vahşetiniz yüzüme alışıncaya kadar 
itidalinizi geçitlerdeki lambalardan alıyorsunuz
sükunetiniz, işaret parmağını öpen hemşirenin zerafeti 
eğer isyan gelirse aklınıza gelirse gecenin bir yerinde 
en yakın nöbetçi devrimci kaç dakika şunun şurası
tamam, bir şeyim yok, iyiyim zaten sıra gitar soloda 
hayatı kendiyle savaşta geçenler geçsin bu tarafa 
amabusağlığazarardoktorları bizi bekliyor 
izdiham yaratmayın, korkmanıza gerek yok doğaçlamadan 
nasılsa hiçbir devrim yaşanmıyor ikinci kez
flüt sıra sende
iki arada 
kızıl kıyamet
bir derede
(Kırgınlıklar Galası)
<end>

<start>
kardeşiysem beyhude bulduğunuz her şeyin
her çocuğun uykusuna yetecek bir masal içindi
şimdi burda faldaki sıkıntı gibi kalmışsam
kalmamış rüyaya elçi olmanın başka bir yolu
telvede sokağa kabaran gönlümü
son kullanma tarihi geçmiş bir çatışmaya yazdılar
o da büyüdü ve prefabrik bir barikatta
adam gibi heder oldu
ezberimi harlı tutsun diye ifşa ettiğim
lav gibi bir sözcük
haşin sıfatını haketmek için bezendiğim
el yapımı bir kundak bile
boş yere medet umdu hışmımdan 
keyfime bel bağlayan sabah serinliği
hafıza kaybı olarak kaydoldu hayatıma
da, inkarımdan şefaat beklenen görüşmelerde
bir inat gibi sıyırdım tutanakları
söz buldum, şerrime yakışmadı
küs oldum, ihanetime yaramadı
tek varlığım kaldı elimde, o da
armağan oldu Türümün varlığına
aylar önce sana bir kıpırdanmadan sözetmiştim ya! 
buydu işte son hayal kırıklığım
itaatimden beklenen bütün umutlar tükendi
iptal edildi bozgunuma düzenlenen seferler
buymuş demek kesilmiş iflahım
serumun iğnesindeki pıhtı, buzlu sudaki tuz
ve uykumda kurduğum cümlelere
yorulacak bir hayır da yok artık
hikmetinden zeval olmaz ey hayat! 
ben aslında kendi Ayaz'ıma Elçi oldum
kendi yangınımdan nifak çıktım
hayat ben seni Rüya'ya esirgedim
<end>

<start>
sevemem, süngerci vurgun yer güneyde, deniz 
üstüne kapanır
gözlerimden köpek balıkları geçer, dudağım uçuklar
ahtapotlar yapışır sözcüklerime, dilim tarazlanır
ağzım kurur, sıcak poyrazla boğulur deniz kızları
antalya da sıkar, yaz akşamları faytonlarını çalar kaçarım
sevemesem mum yakarım yatıra, ihtiyarla dost olurum
çaputlarımı bağlarım o ağacın dallarına, allı yeşilli
' seviyor mu sevmiyor mu ' papatyalar yorulur parmaklarımda
cebimdeki bozuk paraları öptürürüm havuzun sazanına
rize de sıkar, koynuma kaynar çaylar çalar kaçarım
sevemesem akrep çaresiz ateşe verir kendini
karınca aksar, sesi kısılır ağustos böceğinin
bülbül kekeler, serçe öksede kalır, tay topallar
ördekler havalanır düşünce sabah gölüne avcı gölgesi
seydişehir de sıkar, şakaklarımda akşamla kapını çalar kaçarım
kaç kentin kapısına yapıştırdım bu korkumu, bak 
söküyorum
uzanıyorum ırmağın kıyısına, göğsüme yıldızlar kayıyor
ladese tutuşuyorum arabanın altından kurtulan kediyle
kırkikindilerle inatlaşıyorum, şımarmasını öğrenmiyorum
bahardan sıyırıp en yağmurlu yerinden sokuluyorum 
mayıs'a
<end>

<start>
-I-
hep akşamı tutar günlüklerinde yitik çocuklar, bir kızın
vücuduna serptiği ışıklarda sabahı bulmaya çalışan bir cesur
çocuk da çıkar kimi zaman. (o’nun çığlığa çalan susuşunda, 
seviştikten sonra bacaklarını karnına çekip oturuşunda, 
kalkıp perdeyi aralayışında)
boşunadır çabası, bir cesur çocuk olarak adı hayatın yanlışları
üzerine kurulmuştur ve hiçbir şey yanlışlardan daha iyi anlatamaz o’nu.
her zaman hazır tutacaktır sevinçli yerlerine batırmak için bir dikeni
-II-
tren ayrıldı, unutuldum bir takvimin son yaprağında
kum saatinde bir 'yitik çocuk' olarak kaldım
zaman’ın dışında yer verilmişti, ne kadar sevsem de
sevgilimin gözlerine bir leke gibi bıraktım sessizliği
yazdıklarımdan o’nun kumral hayatına sızamayacak kadar usluydum
tren ayrıldı tuttum koyu bir karanlıkta, yırttım kendimi
resim oldum, ürkek bir anı oldum, artık kim olsa kırar beni.
<end>

<start>
Bu vatan toprağın kara bağrında
Sıradağlar gibi duranlarındır,
Bir tarih boyunca onun uğrunda 
Kendini tarihe verenlerindir.
Tutuşup kül olan ocaklarından, 
Şahlanıp köpüren ırmaklarından,
Hudutlarda gaza bayraklarından 
Alnına ışıklar vuranlarındır.
Ardına bakmadan yollara düşen,
Şimşek gibi çakan, sel gibi coşan,
Huduttan hududa yol bulup koşan,
Cepheden cepheyi soranlarındır.
İleri atılıp sellercesine 
Göğsünden vurulup tam ercesine,
Bir gül bahçesine girercesine 
Şu kara toprağa girenlerindir.
Tarihin dilinden düşmez bu destan,
Nehirler gazidir, dağlar kahraman,
Her taşı yakut olan bu vatan 
Can verme sırrına erenlerindir.
Gökyay'ım ne yazsan ziyade değil,
Bu sevgi bir kuru ifade değil,
Sencileyin hasmı rüyada değil, 
Topun namlusundan görenlerindir.
<end>

<start>
Beni koyup giden cefacı dilber! 
Koyduğun yerlerde duramıyorum; 
Beni de alsaydın nolur beraber? 
Derdimi kimseye veremiyorum...
Çıksam şu dağların  yücelerine, 
Eş olsam gurbetin gecelerine, 
İmrenir dururum nicelerine, 
Bir ben mi murada eremiyorum.
Akşam olur, , kuşlar konar dallara, 
Susamış yıldızlar iner göllere, 
Güzeller dizilir ince yollara, 
İçlerinde seni göremiyorum.
Bir akar su görsem melil olurum, 
Ben bu dertten hasta olmam ölürüm.
Seni kaybettiğim yerde bulurum, 
Durduğun ellere varamıyorum.
Bu gül yaprağımı dudak değil mi? 
Ne diye kıvrılmış, yazık değil mi? 
Sana giden yollar uzak değil mi? 
Korkumdan bir türlü soramıyorum...
Bağrımda koç gibi dağlar yatışır, 
Görünmez dallarda kuşlar ötüşür, 
Bir yerim var benim, yanar tutuşur, 
Bir yerim kanıyor saramıyorum...
<end>

<start>
Uy Maraş sılaya nice varayım
Açılmaz kapılar çalıp durayım
Yarimi bulmadım kimden sorayım
Uy Maraş,Maraş da bu nasıl Maraş
Kara gözlerinde yaş,bağrında ataş
Maraşın gölleri ördektir,kazdır
Yaylaları kıştır,ovası yazdır
Çemende laledir,içimde közdür
Yücel göklerim yücel,eğil dağ eğil
Ben bildiğim Maraş,bu Maraş değil
Maraşı dolaştım bir uctan uca
Kimseler sormadı ahvalin nice
Ne gündüzüm gündüz,ne gecem gece
Toprağı mezardır,suları seldir
Dostları düşmandır,aşnası eldir
Maraşın üstünden aştı turnalar
Gönlüme bir ataş düştü turnalar
Ben mi şaştım,yol mu şaştı turnalar
Bu kara göklerde aylar dolunmaz
Bu yolun ucunda Maraş bulunmaz
Maraşı görünce yandım,yakıldım
Kan,yaş oldum,yüzden gözden döküldüm
Oda düşen bir saç gibi büküldüm
Ben bildiğim Maraş,bu Maraş mıdır? 
Maraş mıdır,ataş mıdır,taş mıdır?
<end>

<start>
Âşıkım, başımda savrulup esen
Cünûn ikliminin bir hevâsıdır
Kalbimden yarattım sevdalımı ben
O, aşk cennetinin ilk Havvâ'sıdır.
Önünde nebiler günahkâr olur
Bedbahtlar aşkıyla bahtiyar olur
Ayak bastığı yer çemenzâr olur
Bu, ona hilkatin iltimasıdır.
İns ü cin tapmada cemaline hep
Bir şair taparsa ne olur acep
Bendeki bu garip hallere sebep
Elinin elimle bir temasıdır.
Bir seher vaktiydi daldım hayale
Rast geldim hüzn ile giden leyâle
En sonra bildim ki beni bu hale
Düşüren o şûhun tek iymâsıdır
Konmadı zülfüne gönül bilerek
Hayrandır; uçmayı unutsa gerek
Düşmedim bu hale ben şimdiye dek
Bu, başımın ilk ve son hummâsıdır.
Şaik dehr içinde çok âlem gördü.
Sevdiğinden az-çok bir sitem gördü
Derse ki; hep hicran, hep elem gördü
Divane gönlünün iftirasıdır.
<end>

<start>
Ay geçti, yıl döndü unuttu beni 
Üstüne adını yazdığım ağaç 
Açtın dertlerini kanattın beni 
Atında türküler düzdüğüm ağaç 
Sendeki yemişler böyle değildi.
Dört yana haber saldığım kuşlar 
Yarı yolda unuttular haberi 
Kırık kanatlarla döndüler geri 
Artlarından bakıp kaldığım kuşlar 
Benim bildiğim kuşlar böyle değildi. 
Dilimce öterdi kuşlar dallarda 
Lügatta geçmezdi senin sözlerin 
Su gibi akardı adın dillerde 
Dediğini anlardım bütün gözlerin 
Gözlerde bakışlar böyle değildi. 
Soran olmaz bizi yardan ağyardan 
Ne çare namımız çoktan yitmiştir 
Yol üstü çeşmeler bakar kenardan 
Bizi bilen sular akıp gitmiştir. 
Mermerde nakışlar böyle değildi. 
Meyveden kırılan dallar nasılsa 
Arzular içimde öyle kurudu 
Bir dalda bin türlü meyve verirdi 
Takvimde bahardı ne gün bakılsa 
Ne deyim bu işler böyle değildi.
<end>

<start>
Dökün yaprağınızı dallarım dökün,
Akın yaslı yaslı sularım akın.
Bükün boynunuzu bayraklar bükün,
Bir alınmaz kalem vardı yıkıldı...
Durmadan çalkanan bir kızıl deniz
Bir damla yaş gibi duruyor sessiz,
Vatan ufkundaki en güzel çeyiz,
En şanslı süs baktım yarı çekildi.
Kara haber; tipi eser, savrulur,
Bir yanardağ gibi içim kavrulur,
Vatanın kaderi bende yuğrulur,
Yas olup, yaş olup gözden döküldü.
Gökyay'ım derdiyle adını anar,
Bir kararsız kuştur dalına konar
Neresinde bilmez bir yara kanar,
Saran gitti boyuncuğu büküldü.
<end>

<start>
Bir tünelden çıkmış tren gibiyim,
Sağım solum, baktım, günlük güneşlik...
Ben bende değilken ben ben gibiyim,
Doldu içimdeki ölümcül boşluk 
Sayende...
Topların yankısı bir uçtan uca; 
Yağız erler yürür, yüceden yüce; 
Şakıyan kılıçlar şavk verir gece; 
Düzlere dönüşmüş kapkara taşlık 
Sayende...
Denizler yarışmış, dağlar yarışmış; 
Kara günler geçmiş, bayram erişmiş; 
Ne etmişsen, kurtla kuzu barışmış; 
Kokular sürünmüş eser bir hoşluk 
Sayende...
Kuşlarım ötüşür, dallar benimdir; 
Susmuşken söyleyen diller benimdir; 
Ellerin aldığı iller benimdir,
Savaşa barışlar etmede eşlik 
Sayende...
Yücelere ağdım, bayrakçasına; 
İlkyazda yeşeren toprakçasına; 
Söyler Gökyay'ım bu dil hakçasına; 
Sevinçten, kıvançtan gözdeki yaşlık 
Sayende...
<end>

<start>
Bir ağıt söyleyeyim, dağlar dilinden 
Dumlu'dan Ağrı'ya ün gitsin gelsin! ...
Destanlar duyulsun tarih yolundan, 
O günden dünlere şan gitsin gelsin...
Çekin küheylanın atlasın binsin,
Al yelelerinde yankılar dönsün.
Afyon'dan İzmir'e ordular insin.
Süngü uçlarından can gitsin gelsin...
Neymiş yarım? ! Sancak çekilsin uca, 
Şılasın göklerde yüceden yüce
Sormak lüzum değil, halimiz nice? 
Yanan yüreklerden kan gitsin gelsin...
Sen ey yayda bir ok gibi kurulu! 
Bir ok değdi, düştün yere yaralı! 
Dört yanında ak mermerler örülü, 
Sars devir bunları, sin gitsin gelsin...
Gökyay'ım neylesin ıssız çağlarda! 
Bir ağlar bir güler, durmaz kararda,
Bir başka dağ gibi sen dur dağlarda, 
Akşamdan sabaha gün gitsin gelsin...
<end>

<start>
Uzayda 
ben 
kendi içimdeyim 
uzay 
dışımda benim 
uzay 
hiç bir yerde 
ben 
kendi dışımdayım 
uzayda 
içinde 
uzaydır 
onun dışı 
hiç bir yer 
ben 
uzaydayım 
vesaire
Octavio Paz 
Türkçe’ye çeviren: İsmail Aksoy
<end>

<start>
Yok bir ruh 
bu ağaçların arasında 
Ve ben 
bilmiyorum nereye gittiğimi
Octavio Paz 
Türkçe’ye çeviren: İsmail Aksoy
<end>

<start>
Beklenen saat bu 
masadan düşen 
sonsuzca 
lambanın dağınık saçı 
Gece döndürür pencereyi enginliğe 
Kimse yok burada 
isimsiz görüntü kuşatır beni.
Octavio Paz 
Türkçe’ye çeviren: İsmail Aksoy
<end>

<start>
Yürüyordu kalabalığın arasında 
Sebastó bulvarında 
düşünerek bir şeyler. 
Kırmızı ışık durdurdu O’nu. 
Baktı yukarı: 
üzerinde 
boz damların, gümüş 
bir balık uçuyordu 
kahverengi kuşların arasında. 
Yeşil ışık yandı. 
Caddeyi geçerken merak etti 
ne düşünmekte olduğunu.
Octavio Paz 
Türkçe’ye çeviren: İsmail Aksoy
<end>

<start>
Yum gözlerini, yitir kendini karanlıkta 
gözkapaklarının kırmızı yaprakları altında.
Gömül vızıldayan sesin 
düşen sesin halkalarına 
ve uzaklarda yankılan 
dilsiz bir çağlayan gibi, 
davulların çalındığı yerde.
Bırak kendini karanlığa, 
kendi etine gömül, 
kendi yüreğine; 
kemik, o mor şimşek, 
kamaştırsın gözlerini, kör etsin, 
mavi göğsünü göstersin akşam ışığı 
körfezler ve gölgeli koyaklar arasında.
O sıvı karanlığında uykunun 
ıslat çıplaklığını; 
kıyıya kimbilir kimin bıraktığı 
gövdeni, o köpük danteli unut. 
Sonsuz kadın, yitir kendini 
kendi benliğinin sonsuzluğunda, 
bir başka denizle buluşan bir deniz gibi 
unut kendini, beni unut.
Dudaklar, öpüşler, aşk, her şey yeniden doğar 
o ölümsüz, o yalın unutuşta: 
gecenin kızlarıdır yıldızlar.
(Türkçesi: Ülkü Tamer)
<end>

<start>
İnsan toz ise eğer 
düzlükten geçen ne varsa 
insandır
Octavio Paz 
Türkçe’ye çeviren: İsmail Aksoy
<end>

<start>
Direnen öğleden sonralarıyla 
toplayıcı gece arasında 
genç bir kızın dik bakışı
Bırakıp gidiyor defterini ve yazmayı, 
bütün varlığı tamamlanmış iki gözde. 
Duvarda iptal ediyor ışık kendini.
Sonunu mu görür yoksa başlangıcını mı? 
Bir şey görmediğini söyleyecektir. 
Berrak olgunlaşmadı daha.
Ne gördüğünü bilmeyecek asla.
Octavio Paz 
Türkçe’ye çeviren: İsmail Aksoy
<end>

<start>
Her şey tehdit ediyor bizi: 
zaman canlı kırıntılarda ayırır gibi 
geleceğimle 
şu anda olduğum şeyi, 
palayla yılan gibi; 
bilinç, berrak, dolanır durur bir o yana bir öte yana, 
bakış körleşmiş kendi dikbakışına bakmaktan; 
sözcükler, gri eldivenler, beyintozu çimlerin üstünde, 
suda ve deride; 
adlarımız, Sen ve Ben arasında dolaşır, 
çökertemez boşluğun duvarlarını hiç bir trombon.
Ne parçalanmış resimlerinin köyüyle düş 
ne de yalvaçsı köpüğüyle sayıklayış 
ne de dişleri ve pençeleriyle sevgi yeterli bize. 
Kendi ötemizde, olmak ile bir yerde olmak arasındaki sınırda 
çağırır bizi hayattan daha canlı bir hayat.
Soluk alır dışarda gece ve yayar kendini, 
kocaman sıcak yapraklarıyla sarhoş, 
birbirleriyle savaşan aynalarla: 
yemişlerle, pencelerle, gözlerle, yapraklarla, 
parıldayan sırtlarla, 
başka gövdelerin arasından kendine yol açan gövdelerle.
Uzan buraya bütün bu köpüğün kıyısına, 
kendini bırakırcasına, bilinçsiz, bütün bu hayatın kıyısına; 
yayıl, ey soluk alan beyazlık, 
bırak işiteyim yürek çırpınışını, ey dağılmış yıldız, 
ah sen çam, ah şafağın kıyısına doğru 
teraziden ağır gelen ekmek, 
sen bu zamanla sınırsız başka bir zaman arasındaki kanın molası.
Octavio Paz 
Türkçe’ye çeviren: İsmail Aksoy
<end>

<start>
Avluda bağırıyor acı acı bir kuş, 
madeni bir para kasada.
Tüyleri biraz hava, 
ve yok oluyor ani bir parıltıda.
Belki hiç kuş yok 
ne de benden başka kimse avluda.
Octavio Paz 
Türkçe’ye çeviren: İsmail Aksoy
<end>

<start>
Anımsama ile yiten yüz,
dokunuşum ile parçalanan el,
bin yıllık gülümseyişler üzerinde
örümcek sürülerinin döndürdüğü saçlar, geçiyor önümden
yola çıkarak alnımdan, arıyorum bir şeyler,
arıyorum istediğimi bulamadan, bir an'ı arıyorum,
fırtınadan yüzler ve şimşek ışıltıları
koşuşuyor gecenin ağaçlarında,
karartılmış bir bahçede, yağmurdan bir yüz,
yanımdan akan acımasız su duruyor,
arıyorum istediğimi bulmadan, tek başıma bunları yazıyorum,
kimse yok burada, ve bitiyor gün,
geçiyor yıllar, o anla birlikte yitiyorum,
derinliklere düşüyorum, aynaların üstündeki
görünmez patikaya, yeniden çıkarıyor o parçalanmış imgemi,
günlerin arasında dolaşıyorum, parçalanmış anlarda,
dolaşıyorum gölgemin düşünceleri arasında,
bir an'ı arayarak, dolaşıyorum gölgemin içinde,
bir kuş kadar canlı, bir an'ı arıyorum,
gözenekli taşın dışıyla tavlanmış
akşamüstü güneşi için:
üzüm salkımlarının olgunlaştırdığı o saat,
ve fışkırarak, kızlar taştı meyveden,
okulun taşlık avlusuna dağıldılar,
uzundu birisi bir sonbahar kadar
ve yürüdü...
<end>

<start>
Pierre Reverdy’nin anısına
Geldiler: 
bir kaç kuş 
ve siyah bir düşünce.
Ağaçların mırıltısı, 
trenlerin ve motorların mırıltısı, 
şu an geliyor mu gidiyor mu?
Gülüşün sessizliği 
deler inleyişi ve gülüşü, 
batırır mızrağını 
derine kayaların kayasında çığlığa.
Güneş-yürek, çarpan kaya, 
meyveye dönüşen kan kaya: 
yaralar acısız açılır, 
benzesen hayatım akar gider.
Octavio Paz 
Türkçe’ye çeviren: İsmail Aksoy
<end>

<start>
Günün kapıları açılır
dilin kapıları gibi,
bilinmeyene.
Dün gece anlattın bana:
Yarın
imleri düşünmek zorunda olacağız,
görünümü çizmek, planı tasarlamak
çift katlı sayfası üzerine
kağıdın ve günün.
Yarın, yaratmak zorunda kalacağız,
yeniden
bu dünya gerçeğini.
Gözlerimi geç açtım.
Saniyenin bir anı için
Aztek'in duyumsadıklarını duyumsadım,
uzanıp beklerken
dağlık durunun kıvrımında
ufuktaki çatlaklar arasından
zamanın kesin olmayan dönüşünü.
Fakat hayır, yıl geri dönmüştü.
Bütün odayı doldurdu
ve bakışım neredeyse dokundu ona.
Zaman, bizden yardım almadan,
yerleştirmişti
tıpkı dünkü düzen içinde
boş cadde üzerine evleri,
evler üzerine karı
kar üzerine sessizliği.
Yanımdaydın,
hala uykuda.
Gün yaratmıştı seni
fakat henüz onaylamamıştın
gün tarafından yaratılmayı.
-Benim yaratılmamı da belki.
Bir başka gündeydin.
Yanımdaydın
ve gördüm seni, kar gibi,
görünüşler arasında uyuyan.
Zaman, bizden yardım almadan,
evleri yaratır, caddeleri ağaçları
uyuyan kadınları.
Gözlerini açtığında
yürüyeceğiz, bir kez daha,
saatler ve yarattığı şeyler arasında.
Görünüşler arasında yürüyeceğiz
zamana ve birleştirdiklerine tanık olacağız.
Belki günün kapılarını açacağız.
Ve sonra bilinmeyene gireceğiz.
Cambridge, Massachusetts, 1 Ocak 1975
<end>

<start>
At gözlü bir gece titrer geceleri, 
su gözlü bir gecen var senin uyuyan toprakta 
titreyen at gözlerinde, 
sır dolu sulardan yapılı gözlerinde.
Gölge suyundan gözler, 
kuyu suyundan gözler, 
düş suyundan gözler.
Sessizlik ve yalnızlık, 
ayın taşıdığı iki küçük hayvan, 
içerler bu gözlerden, 
içerler bu sulardan.
Gözlerini açarsan, 
açar gece yosun kapılarını, 
açar kendini suyun gizli ülkesine 
ve gecenin ortasından çağlar.
Ve kaparsan gözlerini, 
bir ırmak doldurur içini, 
kör, suskun bir dalga atılır ileri 
ve karartır seni: 
nemlendirir gece ruhundaki kıyıları.
Octavio Paz 
Türkçe’ye çeviren: İsmail Aksoy
<end>

<start>
İki gövde yüzyüze 
bazan iki dalgadır 
ve gece bir okyanustur.
İki gövde yüzyüze 
bazan iki taştır 
ve gece bir çöldür.
İki gövde yüzyüze 
bazan iki köktür 
geceyle sarmalanmış.
İki gövde yüzyüze 
bazan iki bıçaktır 
ve gece bir anlık parıltı.
İki gövde yüzyüze 
düşen iki yıldızdır 
boş ve yalnız bir gökte.
Octavio Paz 
Türkçe’ye çeviren: İsmail Aksoy
<end>

<start>
Beyaz günün gölgeleri 
gözlerime karşı. Gördüğüm 
beyaz yalnızca: 
beyaz saat, ruh bağımsız 
arzudan, saatten.
Usul suların sessizliği, 
beyaz saat, açık gözlerin körlüğü. 
çak çakmaktaşını, yak, bellek, 
saate ve anafora karşı. 
Bellek, yüzen alev.
2 
Bağımsız bedenden, arzudan 
bağımsız, geri dönüyorum arzuya, dönüyorum 
bedeninin belleğine. Dönüyorum geriye. 
Ve bedenin belleğimde yanıyor, 
belleğim yanıyor bedeninde.
Bir tanrı bedeniydi yanan 
tanrıydı o beden ve yarattı tanrıyı beden 
ve şimdi, yalnızdır, başka bedenlerden sadece 
bağımsızlaşmış bir bedenin belleği sadece: 
bedenin kemiklerimin belleği.
Güneş-orağın gölgesi fırlatıyor Güneş-gölgeyi 
kederli kuyumun üstünden 
çözüyor düğümlü ekinleri arzunun dibinden 
tutuşturmaz bu sayrı yüreği
Ne ki parçalanmış bellek yüzer 
hiçliğin doğum kaynaklarından 
doğumun kaynaklarından 
yüzer akıntıya ve yetkilere karşı
yüzer hiç’e doğru
suyun zaafı 
dört fosforlu suyun dili 
Paskalya’nın yedinci pazarının dünyasız sözcükleri
Farkında ol düşünmeden farkında olmanın 
düşünce geri fırlatır belleği kendiliğinden 
Gerisi bir avuç gösteriş
Octavio Paz 
Türkçe’ye çeviren: İsmail Aksoy
<end>

<start>
ellerim
varlığının perdelerini açar
seni daha derin bir çıplaklıkla giydirir
gövdenin gövdelerini ortaya çıkarır
ellerim
gövden için başkabir gövde yaratır
(Türkçesi: Ali Cegizkan, V yayınları)
<end>

<start>
Okurum bir şiirde:
Konuşmak kutsaldır.
Ama konuşmaz tanrılar
yaratır ve yıkarlar dünyaları
insanlar konuşurken.
Onlar, sözsüz
oynar en tehlikeli oyunları.
Tin iner,
ve gevşetir dilleri
ama söz çıkmaz:
Konuştuğu alevdir. Dil yakılınca
bir tanrı tarafından
bir öngörü olur
alevden ve bir kule
dumandan ve çöküşü
yanmış hecelerin:
Anlamı kalmayan kül.
İnsanın sözü
ölümün kızı.
Konuşuruz çünkü
ölümlüyüz: Sözler
im değildir, yıldır.
Söylediklerini söyleyerek
söylediğimiz sözler
zamanı söyler: Bizi adlandırırlar.
Biz zamanın adlarıyız.
Suskundur, ölüler de
ama söylerler sözleri
yaşayanların söylediği.
Dil evidir herşeyin
ve açacak gibi durur
uçurumun kıyısında.
Konuşmak insana özgü.
<end>

<start>
Yürür ırmak kıyısında, çıplak, sağlıklı, yeni yıkanmış, yeni 
doğmuş geceden. Yazdan derlenmiş mücevherler yanar 
göğsünde. Yanardağın ağzında büyür mavi, neredeyse kara 
ot, kurumuş ot, örterek dişiliğini. Karnında kanatlarını açar 
bir kartal, iki bayrak sarılır birbirine ve su, dinlenir. Çok 
uzaklardan gelir, o nemli ülkeden. Çok az kimse gördü onu. 
Gizini açıklıyorum size: Gündüzleri, bir taştır yolun 
kıyısında; geceleri, bir ırmak, akar erkeğin yanında.
<end>

<start>
Gitmekle kalmak arasında kıpırdamayan gün, 
katı bir saydamlık kalıbı.
Hepsi görünüyor ve hiçbiri anlaşılamıyor, 
ufuk dokunulamayacak bir yakınlık.
Masada kağıtlar, bir kitap, bir vazo: 
nesneler dinlenmekte adlarının gölgesinde.
Damarlarımdaki kan giderek daha ağır yükseliyor 
ve yineliyor inatçı hecesini şakaklarımda.
Işık kayıtsızca biçimini bozmakta 
donuk duvarın, tarihi olmayan bir zaman.
Öğle sonrasının yayılışı; şimdiden bir körfez 
usul dalgalanışı sarsmakta dünyayı.
Ne uykudayız, ne de uyanık: 
biziz, başka bir şey değil işte.
An ayrılmakta kendi kendinden 
ve duraksamaların oluşturduğu geçite dönüşmekte.
<end>

<start>
Ey sevda, taparlar senin gölgelerden dansına
hayaller  ve ışıktan harabelikler,
özlemlerimle sürüklenen gölgelerden,
şimşeklerde yeşermiştir bu can taşıyan ağaç,
şu hayal meyal görüntüler belirmeden.
Bir tanrıdır sevda, çılgın ve karanlık,
canlı bir tanrı, adsız ve sözcüklerden arınık,
geçirir o karanlık sessizliği şarkılarla,
çaresiz dilime çığlık çığlığa,
battal everen bir alev demetiyle,
ateş gömülü sinesinden bir yandan öbürüne,
kanmak bilmez, sırrına erilmez, zulmünden kaçılmaz; 
ah çeker bu alevle ateşböcekleri,
geçip gider gece çocuklar üzerinden hayaller,
tohum kasırgaları, ağlayış, bağrış çığrış,
köpüklerin seliyle taşkın çilesi
toprağın sınırlarını kırana kadar; 
öldürür dünyayı bu canlı ateş
arşa çıkmış o görkemli sevdalarla,
ve kadınlar koşar durur yeryüzünde
deli atlar suya hasret dere yataklarınca
özlemle koşturan bahtı karalar gibi,
örtülünceye etime saplanmış sabah yıldızı
onun kahreden soluğuyla.
Kuşatır kanı bu tutkulu ateş,
bir fırtına patlar kulaklarımda,
lâl eder kireçli dilimi,
koşar dururuz özlemlerden bir köprüde
ölüme ve hiçliğe dokununcaya; 
derinlerdeki bu küllenmiş ateşle dünyaya,
yıkarım sevdasız geçen ömürleri,
tanırım gölgeler arasındaki şeklini
ve garkolurum kanına, ezelden beri.
<end>

<start>
Şarkı söylemeye çalıştı
anımsamamak için
yalanlardan oluşan gerçek yaşamını
ve anımsamak için
gerçekler üstüne yalan söyleyen yaşamını.
<end>

<start>
Soğuk hızlı eller 
çeker geri teker teker 
karanlığın sargılarını 
açarım gözlerimi 
hâlâ 
yaşıyorum 
ortasında 
henüz taze bir yaranın.
Octavio Paz 
Türkçe’ye çeviren: İsmail Aksoy
<end>

<start>
Adımlarım bu cadde boyunca 
yankılanır 
başka bir caddede 
ki işitirim 
adımlarımı 
geçerken bu cadde boyunca 
ki
Yalnız sis gerçektir
Octavio Paz 
Türkçe’ye çeviren: İsmail Aksoy
<end>

<start>
Taşlar zamandır 
Rüzgâr 
rüzgârın yüzyılları 
Ağaçlar zamandır 
insanlar taştır 
Rüzgâr 
döner kendisine ve batar 
taş günün içine
Su yok burada gözlerinin parıltısı için
Octavio Paz 
Türkçe’ye çeviren: İsmail Aksoy
<end>

<start>
Eğer gerçekse beyaz 
ışık su lambadan, gerçektir 
yazan el, gerçek mi 
yazdığıma bakan gözler?
Bir sözcükten ötekine 
kaybolur söylediğim. 
Biliyorum yaşadığımı 
iki parantez arasında
Octavio Paz 
Türkçe’ye çeviren: İsmail Aksoy
Çevirenin notu: Bu çeviri Behçet Necatigil’in anısına adanmıştır.
<end>

<start>
(Vina ve Mridangam)
Carmen Figueroa de Meyer için
Yağmur yağdı. 
Saat olağanüstü bir gözdür. 
İçine girer çıkarız yansımalar olarak. 
Müziğin ırmağı 
girer kanıma. 
Beden dersem, rüzgâr der, 
Dünya dersem, der ki nerde?
Açılır dünya, çift katlı çiçek gibi: 
gelmenin hüznü, 
ve burada olmanın 
neşesi
Kendi merkezimde yitirdim yolumu.
Octavio Paz 
Türkçe’ye çeviren: İsmail Aksoy
<end>

<start>
Kaya ve uçurum, 
daha çok zaman kayadan, bu 
zamansız madde.
Yaranın zarı içinden 
düşer kımıltısız 
sonsuz bakire su.
Enginlik dinlenir burada, 
kaya üstünde kaya 
kayalar üstünde hava.
Dünyanın bildirisi 
olduğu gibi: bir güneş 
kımıltısız, cehennemde.
Başdönmesinin dengesi: 
kayalığın ağırlığı 
gölgelerimizden fazla değil.
Octavio Paz 
Türkçe’ye çeviren: İsmail Aksoy
<end>

<start>
Bir gün yiter gider
Evren gökyüzünde
Karda iz bırakmaz ışık
Bir gün yiter gider
Kapıları açmaya ve kapatmaya….
Güneşin tohumu çatlar sessizce
Bir gün başlar
Sis oyar tepeyi
Bir adam ırmağı iner
Gözlerinde karşılaşır bunlar senin
Günün içinde yiter gidersin
Şakıyarak ışığın yapraklarında
Çanlar çalar ötelerden
Her çağrı bir dalgadır
Her dalga gömülür çıkmamak üzere
Bir kımıltı…bir söz…buluta karşı ışık…
Güler ve saçlarını tararsın dalgın
Bir gün başlar ayaklarında
Adlarından başka şey değildir; el..aklık..saç..
Bu elin..bu aklığın… bu saçların..
Bu görülebilen ve yoklanabilen dışarı…
Bu içeri ve adsız olan
Aranır bizde el yordamıyla
İzleyip dilin yürüyüşünü
Geçerler bu imgeye gerdikleri köprüden
Parmaklar arasındaki ışık gibi kayarlar
Ellerimin arasında senin gibi
Ellerimle elin gibi sarılırlar birbirlerine
Bir gün başlar ve sözlerim
Sıcaklık zinciri ışık kabuğu
Bir gün başlar ağzında
Gözlerimizde yiten gün
Açılan gün gecemize..
<end>

<start>
"Müzik ve ekmek, süt ve şarap, aşk ve uyku. Bedava. Büyük 
ölümcül kucaklaşması birbirini seven iki düşmanın: Her 
yara bir çeşme. Arkadaşlar, zamanın sonuna dek sürecek 
sonul sohbet için silahlarını iyice bilerler. Aşıklar geçer 
gecenin içinden, birbirine geçmiş biçimde, yıldızların ve 
gövdelerin birliği. İnsandır insanın besini. Bilgi düş 
görmekten farklı değil, ne de düş görmek yapmaktan. Şiir 
ateşe atar bütün şiirleri. Sözler bitmiştir, imgeler bitmiş. 
Nesne ile adı arasında uzaklık kaldırılmış; adlandırmak 
yaratmaktır, düşlemek doğmak."
"Şimdi sıkı tut çapanı, kuramlaştır, vaktinde gel. Fiyatını öde 
ve al maaşını. Boş zamanda, çatlayıncaya kadar otlan: Çok büyük 
gazete meraları vardır. Ya da, kır çevrendekileri kahve masasında 
her gece, dilin şişer politika yapmaktan. Kes sesini ya da gürültü 
çıkar: İkisi de aynı şey. Bir yerlerde zaten vermişler cezanı.
Onursuzluğa ya da darağacına götüren yol tek değil: Düşlerin 
fazla berrak, güçlü bir felsefeye gereksinmen var."
<end>

<start>
1.ÇİÇEK
Ağlama, çengel, diş, ulumalar,
etobur hiçlik, çalkantı,
hepsi yokolmakta bu basit çiçeğin önünde.
2. O KIZ
Her gece iner kuyuya
ertesi sabah ortaya çıkar
kucağında yeni bir sürüngenle.
3.BİYOGRAFİ
Ne olabileceği değil,
ne olduğuydu önemli olan:
Ölmüştü işte.
4.GECELEYİN ÇANLAR
Gölgelerden dalgalar, körlük dalgaları
alev alev yanan bir alında:
Düşünceme su dökün, boğun onu!
5.KAPIDA
İnsanlar, sözler, insanlar.
Duraksadım:
Yukarıda orada, yalnız ay vardı.
6.BAKIŞ
Kapatınca gözlerimi kendimi gördüm:
Uzam, uzam
bulunduğum ve bulunmadığım yerde.
7.PEYZAJ
Böcekler tükenmezcesine çalışkan,
atlar güneş renginde,
eşekler bulut renginde,
bulutlar, ağırlıksız kayalar,
dağlar, eğik gökyüzü gibi,
bir ağaç sürüsü su içer derede,
tümü de orada, orada olmaktan hoşnut
ve burada biz
kızgınlığın yıpratmadığı, nefretin
aşkın ve ölümün yıpratmadığı
insanlardan değiliz.
8.OKUMA YAZMASI OLMAYAN
Kaldırdım yüzümü gökyüzüne,
o eskimiş harflerden oluşan dev taşa,
ama yıldızlar tek bir söz söylemedi.
*riprap: taktuk, çatçut sesi
Çeviren: Ali Cengizkan
<end>

<start>
Kavuşursak biteriz biz,
Biz mutlu sonlar katiliyiz.
Kavuşursak biteriz biz.
Sevgiyle bakan gözleri kör ederiz.
Herkesin bildiği bir aşk, 
Herkesin attığı bir imza
Herkes gibi değiliz biz.
Belki biraz serseri, 
Belki biraz deliyiz,
Ama kavuşursak biteriz biz.
Pervane böceğinin mum alevine sevdası
Ateş böceğinin susuzluğuyuz biz
Yanar ama su içmeyiz
Etrafında döner, alevle dansederiz.
Bize kimseden zarar gelmez,
Biz zararı ancak kendi kendimize veririz. 
Severiz, özleriz, aşktan ölsek kimseye söylemeyiz.
Biz artık biz değiliz.
Ruhlar kavuşur ve konuşur gökyüzünde bir yerde
Ama bedenen kavuşursak biteriz biz. 
Melekler bize ağlar, biz halimize güleriz. 
Onu bilir, onu söyleriz,
Kavuşursak biteriz biz. 
İki sınır ülkenin dikenli telleriyiz,
Dokunursak kanar ellerimiz.
Kimselere söylemez gizli gizli severiz
Ama kavuşursak biteriz biz. 
Bir kor var içimizde yanan,
Onu küllendiremeyiz.
Görüşemeyiz, konuşamayız ve sevişemeyiz.
Bir aşk var bizi biz yapan,
Kavuşursak biteriz biz. 
Biz herkes gibi değiliz.
İstadeğimiz zaman gelip,
İstediğimizde gidemeyiz.
Kahve içip, gülüp, konuşup, başbaşa yemek yiyemeyiz.
Ne bir filmdeki mutlu son,
Ne de göz yumulacak bir kaçamak değiliz biz.
Sadece özlemle severiz,
Ve kavuşursak biteriz biz. 
Sevda iki kişinin birbirine aşkı değil artık.
Artık her aşk her ağızda sakız. 
Biz birbirimize aslında her aşıktan daha yakınız.
Belki ayrı şehirlerdeyiz,
Ama her gece aynı mehtapta buluşur,
Yağmur yağarsa, çıkar,
Aynı yağmurun altında ıslanırız.
Bu aşkı ancak biz biliriz.
Şiirleri güvercinlerin kulağına fısıldar,
Mektupları suya yazarız.
Biz belki ayrıyız, 
Ama her gün aynı geceyi sabahlarız.
Melekler bize ağlar, biz halimize güleriz.
Onu bilir onu söyleriz. 
Kavuşursak biteriz biz.
<end>

<start>
Adı Mehmet... 
Kara kıtanın kara gözlü, zayıf yüzlü çocuğu. 
Göz kapaklarında güneş ve çapakları çöl sarısı. 
Çaresizliğin girdabında. 
Kelebek renkli yüzünün yorgun yarısı.
Adı Mehmet... 
Bir halkın hikayesi yani. 
Yeni günün solduğu beldeye, asırlar öncesinin bir yolculuk efsanesi. 
Bir halkın ismi yani. 
Kaderden ötesi olmayan.
Adı Mehmet... 
Kimseden medet ummayan. 
Aç karınlı, hasta yüzlü ama tok gözlü. 
Öylece duran ve sabreden. 
Uzaktan gelen yolcuları ağırladığı günkü gibi. 
Necaşi gibi, Habeşi gibi. 
Doğru, dürüst, iyi, insan yani...
Adı Mehmet... 
Bir umudun ismi. 
Çöle yağmur yağdığı günün. 
Karnının doyduğu günün. 
Öldüğü günün. 
Ve üstünde çiçekler açabilen bir mezara gömüldüğü günün ismi yani.
Adı Mehmet... 
Kimse tanımaz, kimse bilmez. 
Kara gözleri gülmez. 
Dünyanın gözü kör olmuş sanki. 
Kimse onları görmez.
Adı Mehmet... 
Kim duyar ki; Dudağında bir feryat! ! 
Savaşmak dudurken yani, 
Mehmet'i kim dinler ki? 
Açlığı kim dinler ki? 
Adı mehmet... 
Hastalığın gözlerindeki buğusu. 
Açlığın kokusu. 
Ve ölümün korkusu. 
Bir kum fırtınası uğultusu. 
Ağlayan bir bebek sesi. 
Ve zayıf dizlerin yağmursuz çöllerdeki izi. 
Söyle dünya insanların kaç kişi? 
Kaçı sağır, kaçı kör, kaçı arsız, kaçı erkek, kaçı dişi? 
Açlıktan ölmek kaldımı be şimdi? 
Söyle dünya insanlık kimin işi? .....
<end>

<start>
O elinde tuttuğun zarf 
bir ihanet anında örülmüştür 
Ve zarfın içindeki kağıt 
er mektubudur görülmüştür 
Doğum günüm bu gün 3 Aralık 
Ve şafak karanlık 
Bu mektubu sana yazıyorum anne 
Dün sevdiğimle ayrıldık 
Son mektubuymuş bana yazdığı 
Bir daha yazmayacakmış 
Demek sevda ayrılığa bir ay dayanırmış 
Ve asker ocağında terkedilmek de varmış
Bu mektubu sana yazıyorum anne 
Bu gün doğum günüm 3 Aralık 
Ve şafak karanlık
3-5 nöbetindeydim dün gece 
Bir şarjörün boşluğunda içtim son sigaramı 
Ve yorgan gibi üstümü örttü kar siperde 
Sabaha karşı biraz içim geçmiş 
Hayalin gözümün önüne geldi anne 
Kızkardeşimi de verdiğinden beri sevdiğine 
Bir ben bir de sen kaldın geriye
Üzülme anne üşümüyorum 
Bekliyorum elim tetikte 
Bekliyorum memleketi ve seni 
Ve artık beklemiyorum beni beklemeyen sevdiğimi 
Beklemiyorum yüreğimi ve aşkımı 
Soğuk siperde yalnız bırakan sevgiyi 
Ve bekliyorum anne elim tetikte 
Eğer girerse menzile vurup öldüreceğim 
Hem aşkı hem sevgiyi
Geçen gece karakolu bastılar 
Kurşunlar yağmur gibi yağdı üzerimize 
Garip gelecek belki sana ama 
Ortalık bayram yeri gibi oldu anne 
Biliyormusun o an hiç korkmuyorsun 
Herkes kendini bir sipere atıyor 
Ve gecenin karanlığında kurşun yerine 
Işıl ışıl yıldızlar yağıyor sanki üzerimize 
Ve ölüm bile aklımıza gelmiyor anne 
Canlar canlar gidiyor 
Gidiyor canlar 
Ve kimbilir ne zaman bahar
<end>

<start>
Şimdi git..
Say ki, seninle içinden sevda geçen bir türkü söylemedik.. Say ki, gece mektuplarını, en güzel aşk şiirlerini beraber ezberlemedik.. 
Say ki, sevda trenini kaçırdığım durakta bir süre beraber beklemedik.. 
Sen git.. 
Ben gelemem bu yürekle.. 
Ya da kal.. 
Eylül yağmurlarını bekle..
Seni yağmurdan sonra seveceğim.. 
Saçlarıma ak düşmemiş halimle.. 
Sen yaşlardayken.. 
Onsekizimde, yirmimde.. 
Seni yağmurdan sonra seveceğim.. 
Kaldırımların ıslak ve temiz haliyle.. 
Yaşlı yüzüm delikanlı yüreğimle.. 
Seni yağmurdan sonra seveceğim.. 
Aşksız geçen onca yılı yakacağım.. 
Sevda alevinde kendi ellerimle...
Şimdi git..
Say ki, seninle sahildeki çardakta hiç dondurma yemedik..
Say ki, oturup konuştuğun yaşlı ve yabancı bir adamdı.. 
Ve sevdadan hiç söz etmedik.. 
Say ki, hiç gülmedik.. 
Aynı şeyleri sevmedik.. 
Ve yağmurdan sonra beraber yürümedik.. 
Seni yağmurdan sonra seveceğim.. 
Kimse bilmeyecek, herkesten gizleyeceğim.. 
Yağmurdan sonraki toprak kokusu olacak havada.. 
Seninle gökkuşağının altından geçeceğim.. 
Seni yağmurdan sonra seveceğim.. 
Ve seni sevdiğimi kimseye söylemeyeceğim.. 
Belki bu dünya gözüyle gördüğüm son yağmur olacak.. 
Islak kaldırımlarda sırılsıklam yürüyeceğim.. 
Ben seni yağmurdan sonra seveceğim.. 
Ve bir gün ölürsem yeşil gözlerinde öleceğim.....
<end>

<start>
herkes dört gözle tatili beklerdi
bense okulların açılmasını
çünkü seni görmek vardı koridorlarda
ve bana güleceği günü beklemek.
ben okul bahçesindeki ağaca, baş harflerimizi
sen gönlüme sevdanın adını yazmıştın
ben sırama isimlerimizi
sen kalbime ilk aşkı yazmıştın.
senden sonra sana yazdığım şiirlerden
haberin bile yok
ve yağmur yüzüme vuruyor
ve soğuk.
okuldan sonra
her dolma kalem, her lacivert kravat
her beyaz gömlek ve yakalık
ve her 12 aralık
sen gelirsin aklıma
çocukluk işte, belki de ilk AŞK
belki de ilk delilik.
seversin demiştin ya hani bundan sonrada
inan ki o kadar kimseyi sevemedim
ve o iki kelimeyi senden sonra kimseye
ama kimseye söyleyemedim.
belki hiç olmadın benim için
belki de azdın
ama olsun
ben hep sana şiirler yazdım.
ceketimi ve kravatımı saklıyorum hâlâ
birinin üzerinde tebeşir
birinin üzerinde ayran lekesi
ve SENİ SEVİYORUM HÂLÂ
elmayı da, havayı da, suyu da
ve bilmeni istemiyorum hâlâ
sana şiirler yazdığımı
ve bilmeni istemiyorum bütün bunları
çünkü her şey böyleyken güzel
en dokunulmamış,en yaşanmamış
ve ne tadılmamış haliyle.
bir sahilde el ele dolaşılmamış
ve bir kafede çay içilmemiş haliyle
her şey
böyleyken güzel belki de
ama sen gönlüme sevdanın adını yazmıştın
ben aşkına tutulmuş bir deli candım
sen gönlüme sevdanın adını yazdın
ben aşkına tutulmuş seni ararım.
SENİ SEVİYORUM
<end>

<start>
<end>

<start>
Ve gözlerin aklıma gelir
Ve sözlerin
Gidişin gitmiyor gözümün önünden
Ve izleri derin
İlk değilsin bu senin bildiğin
Ve yine biliyorsun sen en son sevdiğim
Şimdi uzaklardasın
Ben çamlar arasında bir hastane odasında
Ciğerimde bir ince hastalık
İçimde kapanmak bilmeyen bir yara
Ve elimde sanki inadına bir sigara 
Biliyorum dönmeyeceksin
Hatta arkana bile bakmaksızın
Gün gelir belki bir yuva kurarsın
Oğlun olursa benim adımı koyar mısın?
Gittin
Dağ gibi sevdamı devirip ardında
Gittin
Allahaısmarladık bile demedin
Sazlar çalınır Çamlıca'nın bahçelerinde 
O şarkıyı bir daha hiç söyleyemedim
Şimdi elimde bir bardak çay
Ve dudağımda buruk tebessüm
Kendi kendimi üzmemeye söz verdim
Ve ben seni hayatımın bir musalla taşının
en yakın yerinde sevdim
ısrar etmedin kendine beni sev diye
beyaz bulutlar gibi sırtını rüzgarlara verip gittin
bense durdum ve bekledim 
ve ben seni hayatımın musalla taşına en yakın yerinde sevdim
<end>

<start>
Aziz diyar El aziz
Madenin gülü kokmuyor sensiz
Hala haritanın sağ köşesindeyiz
Her defasında sensiz her defasında sana dertliyiz
Aziz yarim sanki ben hala 25 sen hala 18
Değişen hiçbir şey yok bak bizde
Telvelerin kabardığı diplerde
Eşrefin oturduğu mahalledeyiz
Öyle bir özlemişiz ki seni
Artık dönsen de olur dönmesen de 
Biz her daim yine sana sitemli yine sana hasret gideriz
Aziz yar sen bir sabah bu şehri başıma yıkıp gittin
Dağları deviriverdin üstüme hiç çekinmedin
Ben bu şehirde bir daha da sabah görmedim
Günaydınlar olmadı günler aymadı sensiz
Karalar çekildi gözümün ferine
Son soluğumun dibine çöktüm öylece
Gidişin gibi durdum şuracıkta
Her gün şu köşe başında kaç yıllar saydım
Hiç yaşamadım sensiz ama hep yaşlandım inadına
Her hazan hep hüzünle geçti bu şehirde
Ben bir El azize birde sana kıyamadım işte
Her hazan hep hüzünle geçti bu şehirde
Ben bir El azize birde sana kıyamadım işte 
Daha geçmedi benim sana ağrılarım
Salındığın sokaklar hala sızım sızım
Yıktığın duvarlarda durur yine gül adı	n
Hiç dayanmadım hiç dayanamadım
Bu enkazın altında seni düşünmeden yaşamadım yaşayamadım
Ben sana nerde yanlış yaptım aziz yar
Bir sabah gidiverdin aklımı kaçırdım
Anlamadım hatalarımı hiç söylemedin
Kafamın içinde bu sorularla ölmedim bile bak ölemedim
Ben kafamın içinde bu sorularla ölmedim ölemedim
Bana bir özlemin kaldı yadigar bu viranede
Derdimi sığdıramıyorum bedene
Yıkılıyorum her geçen gün yokluğunun üstüne
Sıkılıyorum bazen
Sakınıyorum yinede seni gönlümün her köşesinde
Yine duruyor mu toyluğunun kabri gamzelerinde
İşvenin alası savrulurdu tellerinde
Ne senden geçilirdi ne bu diyardan gidilirdi
Bir tutam saçın uğruna yaktıydım ben bu şehri
Sonra bende yandıydım içinde
Hiç gitmedim buralardan senelerce
Sensizlikten gidemedim bir adım öteye
Bir derin yara bir derinlikli sevda bıraktın ya sen bana
Paylaşamadığım tek acı hatıra en anlamlı dua yine sendin bana sendin
Aziz yarim El aziz
Madenin gülü kokmuyor sensiz
Biz hala haritanın sağ köşesindeyiz
Her defasında sensiz her defasında sana demiz
Aziz yarim ben sanki hala 25 sen sanki 18
Değişen hiçbir şey yok bak bizde
Telvelerin kabardığı diplerde
Eşrefin oturduğu mahalledeyiz
Öyle bir özlemişiz ki seni
Artık dönsen de olur dönmesen de 
Biz her daim yine sana sitemli yine sana hasret gideriz
<end>

<start>
Zamansız gözlerini ufka dikişin var ya
Beni benden edişin
Hesap vermeden 
Sormadan
Söylemeden sevişin
Buğulu gözlerinde
Bakışların beni bırakır gider ya
Sadece
Sadece sen yokken kendime gelişim
Umulmadık bir yerinde hayatın
Ciğerlerini söküp atarcasına 
Kalbindekileri haykıracakmış gibi
Karşımda duruşun
Ve bir kelime bile etmeden 
Çekip gidişin
Ve susuşun var ya...
Şakağıma dayanmış bir namlunun
Tetiğini çekmeyişin
Oluk oluk cana hayat veren kanı
Şahdamarda kesişin
Ve beni benden edişin
En yaşanacak zamanında 
yaşanmamışlıkların
Çekip gidişin
Ve aşktan ölürken dahi
Sevmiyorum deyişin
Ve günahsız gidişin
Beni günaha sokar ya...
<end>

<start>
Sen Deniz Feneri
Hüzünlü bir kış günü başladı yolculuğun
Çocukluğun yıkık kentlerde
Ve kesme kaya caddeli ahşap evlerde geçti.
Okuma yazmayı öğrendiğin
Gazetelerdeki terör sayfaları
Ve Haliç tersanelerinde korsanlar
Evden çıkarken vedalaşırdı babalarla evlatlar...
Her sokağın başında anaların isyanı dururdu
Ve günler kısa ama geceler uzun olurdu.
Bir kurşun bir liraya
Ve bir hayat bir kurşuna mal olur,
Senin doğduğun yerlerde
İnsanlar can evinden vurulurdu.
Sen Deniz Feneri
Sarayburnu'nun dimdik delikanlısı
Yavuz zırhlısında deniz piyade eri
Yetmiş ikiye dört çakı gibi asker
Arkadaşının kaza kurşunu izini sırtında taşıyan
Ve giderken bıraktığı sevdiğini döndüğünde bulamayan...
Yıkar mı bizi bu sevda!
Bir aşk delikanlıyı bozar mı be adam?
Hadi kalk!
Eski günlerde olduğu gibi
Karanlığa yine ışık yak!
Arka bahçedeki mahalle kavgalarında
Kaşına sapan taşı geldiği günden beri
Hani kanına kanımı sürdüğüm o günden beri
Can dostum ve kan dostum
İster kalbine gömdüğün sevdamın aşkına
İster Allah'ın aşkına
Kalk bir ışık yak ve bir kor düşür yüreğimize
Savaşmak ne güzel bir şey uğruna
Ve yeniden âşık olmak...
Ve Sen Deniz Feneri
Sarayburnu'nun dürüst delikanlısı
Kalbine gömdüğün aşkın
Gönlündeki sevdan ve aydınlık gözlerinle
Senin işin karanlığa korkuturcasına bakmaktı
Ve sana en yakışmayan şey ağlamaktı.
Deniz Feneri
Unutmadık o günleri
Sevdamız yüreğimizde gizli kalır
Ve mahallenin kızına âşık olmak
Ayıp sayılırdı
Bir kıza âşık olmak bir de parkayı çıkarmak haramdı
Ve dünya dedikleri şey yalandı...
Paranın geçmediği günler vardı gençliğimizde
Ve namerdin yıkamadığı mertliğimiz
Silah çekmek ve tespih sallamak değildi delikanlılık
Tespihi çekmek, silahı saklamaktı
Yazık...
Gün geldi delikanlılık kabadayılığa yenildi
Sonra üç kuruşa satılan sevdalar ve ucuz aşklar
Artık senin işin değildi...
Sen Deniz Feneri
Sarayburnu'nun dik ve yitik delikanlısı
Ne geçmişten yükselen ağıtlar anlıyor seni
Ne de geleceğe satılan aşklar
Sen doğarken bir ölüm şaşkınlığıyla
Gökyüzüne uzanmış düşmanlık türküleri
Suçüstü yakalanırken en güzel umutların
Gözlerini bir ihanet anında açmışlığın
Ve yakmışlığın gecenin karanlığına en derin aydınlığını
Hey Deniz Feneri!
Parayla satın alınamayacak aşkların sevdalısı
Çektiğin çileleri özenle saklıyorsun seyir defterinde
Sarayburnu'nun dimdik ve yakışıklı delikanlısı...
Gidiyorsun belki Deniz Feneri
Sana 'kal' diyemem giderken
Sevmek kadar ölmek de kader
Ama giderken bile ışığın yol göstersin kayıp gemilere
Gözlerin gökyüzünü aydınlığa bürüsün
Ve sen ölsen bile bir gün
Nâmın yürüsün
Ve sen ölsen bile bir gün
Nâmın yürüsün...
<end>

<start>
Dün gece yine yalnızdım
Sokağa çıktım
Ve kendime bir çiçek aldım
Kendim almamış gibi yürüdüm sokaklarda 
Ve yalnız değilmişim gibi düşündüm
Ama her gece gibi
Dün gece de yalnızdım
Ve kendime bir çiçek aldım
Bir saat geri alınmış saatler 
Ben geri almadım
Ve bir saat daha yalnız kalmadım
Bir masaya oturdum
İki çay ısmarladım
Ben içtim 
sen soğuttun
sana söyleyeceğim her şeyi yuttum
çok dert etmedim 
çünkü yoktun
dün gece yine yalnızdım
rahat ağladım
yokluğundan gizlemedim gözyaşlarımı
ve lambaları hiç karartmadım
dün gece 
her gece gibi yalnızdım
sokağa çıktım
ve kendime bir çiçek aldım
sen sandım 
Koklamadım
<end>

<start>
Seni ikimizde seviyoruz anlaşılan,
Birbirimize inat, kıyasıya
Hiçbir rakip birbirine bu kadar yakın olmadı
Seni seviyor olmam ama onu sevmiyor olamamam bu işin kötü yanı 
Seni ikimizde seviyoruz,
Ben ikinizi de seviyorum.
Onun beni sevip sevmediği bilmiyorum.
O beyaz atlı prens, 
Bense bu masalı anlatan.
Ya sen,
Beyaz atlı prensin öptüğü uyuyan güzel mi,
Yoksa bu masalı anlatan kişinin dizlerinde uyuyan güzel mi?
Beyaz atlı prensin öptüğü uyuyan güzelsen uyan
Çünkü masal böyle devam ediyor.
Eğer masalı anlatan kişinin dizlerinde uyuyan güzelsen
İster uyan, ister uyanma,
Çünkü o seni her halinle seviyor.
<end>

<start>
Çok zamansız zamanlardan geçtim 
Samanı mayalanmadan saklanmış zamanlardan.
Beni tanırsın sen! 
Vaatlerin yanar döner hiçliğini, 
Dağları ateşe veren arzuların kalleşliğini, 
Masumiyetin can yakan dönekliğin bilmişliğim de 
Aynı zamanlardan...
Çocukluğumdan da uzak şimdi 
Sevdaya hasretliğim 
Aşkta kaybetmeyi marifet bilmişim 
Ve yüreğimin limanına sokulan her kadını 
Seve seve kaybetmişim. 
Ben bana gelene değilde 
Nedense hep benden geçene yeltendim 
Bir yanım günaha 
Bir yanım acıya öykünürdü 
Aklıma hep düşende 
Düşünüm gül yüzüydü...
Beni tanırsın sen! 
Acının tadını sigarayla sevdim 
Sigarasız acılar çekemedim 
İçinde yar olmayan şarkıları ezberlemedim 
'Sigaramın dumanı, yoktur yarin imanı' 
Bütün hüzzam sözleri sanki ben besteledim. 
Ud oldum, kanun oldum 
Sadece ve ancak tellerime vuruldukça inledim 
Unutamadığım en güzel şarkıydı keza 
Bana ağladığın efkarlı sesin... 
Bak gülüm! 
Sen bilirsin 
Mardin'de unuttuğum gençliğim 
Mardin'de yandığım cehennemim 
Gözünü sevdiğim, gamlı yarim 
Mardin'in yasında son nefesim
Beni tanırsın sen! 
Küfür ederken de utanmadım 
Ciğerlerimi patlatıp ağlarken de 
Bir, seni seviyorum derken kızarırdı cemalim 
Hala da içimden sevmeyi tercih ederim.
Beni bilirsin sen! 
Ne param kaldı ne anam kaldı yitirmediğim 
Hep söylerim, benim kaybetmişliğim doğuştan 
Ne dostlarım, ne şen mahalle 
Sadece biri vardı mazide 
Bileceksin adını sende 
Bilecek adını herkes 
İnan hiç kimse değil 
Bir o kaldı geçmişin içinde 
24 yıl yaslı Mardin'e uğramadım 
Ayrılıkların anasını belledim 
Adam gibi bir ayrılık daha görmedim.
Çok zamansız zamanlardan geçtim 
Samanı mayalanmadan saklanmış zamanları bildim 
Yangınım aşkların anasını satmışlığımdı benim
Bak gülüm! 
İnanma sakın! ! 
Zaman her derde derman değil 
İçinden zaman geçmeyen yaralar var 
Zamanın uğramadığı diyarlar.
<end>

<start>
urfanın etrafı dumanlı dağlar 
yüreğim yanıyor aney 
içerim ağlar 
urfanın etrafı dumanlı dağlar 
o dumanlar içimi kaplar 
gezme ceylan bu dağlarda 
seni vururlar 
seni vuran kurşun benim yüreğim dağlar 
ve sevdam karalar bağlar 
urfalı 
ayağı kabaralı kunduralı 
benim sevdiğim başkasının gelini 
bu değildir sevdamın bedeli 
ağa kızı paşa kızı 
beni hor mu görürsün 
kır atının üstünde gurbete mi yürürsün 
yakışmadı ihanet edişin 
yakışmadı ihanet edişin ve gidişin 
bir yiğidi bırakıyorsun ardında giderken 
yaralı bir yiğidi 
can çekişen kır at gibi 
bu yiğidi vurmalı 
keremi aslı yaktı 
beni de sen urfalı 
göresim gelir kör olduğumu ve ölesim 
dumanlı dağlarda vurasım gelir kendimi 
yada mecnun olasım 
ağa kızı paşa kızı 
ele gelin giderken bu yiğidi vurmalı 
ferhatı şirin yaktı 
beni de sen urfalı 
urfalı 
ayağı kabaralı kunduralı 
benim sevdiğim başkasının gelini 
bu değildir sevdamın bedeli 
ibrahimi yakan ateşler var içimde 
fıratın suyu az gelir 
urfanın etrafı dumanlı dağlar 
o dumanlar içimi kaplar 
durma ceylan bu dağlarda durma seni vururlar 
seni vuran kurşun benim yüreğim dağlar 
ve sevdam karalar bağlar 
yakışmadı ihanet edişin 
yakışmadı ihanet edişin ve gidişin 
bir yiğidi bırakıyorsun ardında giderken 
yaralı bir yiğidi 
keremi aslı yaktı beni de sen urfalı 
urfalı 
başında al duvağı 
ayağı kabaralı kunduralı 
gel vur gitmeden 
gitmeden bu yiğidi vurmalı 
ferhatı şirin yaktı 
beni de sen beni de sen urfalı
<end>

<start>
Deniz gözleri
Ebrulu bakışlı
Sevdayı kendine esir eden
Omuzu şallı kız.
Söyle! Aşkını kaça sattın? 
Kaç kere görücüye çıktı
Uzun saçların
Kaç pazarlığa teslim oldun
Söyle
Kaç kere gerçekten aşık oldun
Zaten herşey para olmuş
Ve para pul
Bir de sen aşkı satsan ne yazar.
Çünkü para
En kral delikanlıyı bile bozar
<end>

<start>
Telefon numaranı bana yönlendir bundan sonra 
Arayan benden duysun sesini 
Ben anlatayım her günün, bütün ömrünün efsanesini 
Bütün hilelerini benden bilsinler senin 
Bütün yalanlarını ben söyledim sevdaların 
Her ayrılığın fâiliyim bundan sonra 
Ben yalancı, ben zalim, ben kaçak 
Ben sözünde durmaz, ben kazandığı gün çekip giden... 
Benden bilsinler; Ben her hikayenin katili. 
Gamzelerine astığın suçluluğu, 
Gençliğimin firâri fikrine yönlendir 
Arayan benden sorsun tarihinin ağır günahlarını 
Bırak benden bilsinler bu ayaklanmayı 
Bütün ipuçlarını bende arasınlar bu eylemin 
Bende kurulsun adaletin mahkemesi 
Yakınların çeksinler ipimi 
Sen yine yalancı şahit, meçhul tanık 
Sen hep olduğun gibi kal yani. 
Sen yine bana ödet, 
Harcadığın bütün kıymetli değerlerin bedelini 
Benden bilsin herkes hayata taktığın borçları 
Ben bağladım masumiyeti haraca 
Ben kestim bütün sevmelerin yüklü hesabını 
Aşkın sesini duyduğumda kaçacağım ben 
Ben bütün uyruksuz oyunların öz vatanı 
Ben yalnızlığın acı sitemi 
Ben eylemci, ben firâri, ben yok! 
Silah kullanmam hiç. Aldatırım ben 
Sen dünyanın bütün denizlerini, kuraklığının terkisine yönlendir bundan sonra 
Özleyen bende baksın gözlerinin mavi demine 
Bırak benden bilsinler sulak yerleşim bölgelerine giden toplu göçleri 
Çağların bütün savaşlarında beni yensinler 
Bende arasınlar dünyanın aşka açlığının ekolojik nedenlerini 
Sen ölü kuşların kanatsız ruhlarına takılıp cennete git. 
Sen yine yalan söyle. 
Sen ihanet et her sevgiye yine 
Sen kavgalarımın ilk tokadını atıp kaçıver kalleşçe 
Sen sancı ol, deliliğimin koğuşu ol. 
Yokluk ol sen yine
Benden bilsinler bu evin viraneliğini 
Ben yıktım duvarlarını bütün binaların 
Ben korktum yüreğimi açık etmekten 
Kaçtım iste bir aşkın esaretine düşmekten 
Kaçtım iste 
Bütün gidişlerin sebebiyim aslında 
Ben korkak, ben deli, ben tokatçı. 
Ne kadar asil bir eylem de olsa 
Boyun eğilmez aşka! 
İçimde esaretin kütlesini duyumsadığım an 
geçerim verdiğin her güzellikten. 
Ben asırlık sevdaların kelepçesine tüneyen 
hain kusun ta kendisiyim. 
Sen en iyisi hiçbir şeyini yönlendirme bana 
Sen en iyisi beni sırtımdan vurmakla kal 
Yalnızca benden götürdüklerinden ibaret dur orada 
Yalnızlığımın bas ağrıları gibi kal aklımda 
Sen bana hiçbir şeyini yönlendirme sakın 
Sen aslında kendini benden sakın 
Hiçliğine alışmak mümkün gibi 
Sigarayı bırakmak gibi yani 
alışkanlığını üzerimden silkelemek 
Yani ilk gün çıkmıyorsun aklımdan 
İkinci gün daha çok özlediğim de doğru 
Diğer günlerin halini hatırlamıyorum bile 
Bildiğim bir şey var lakin; 
hala ara sıra sigara gibi sabrımı yokladığım. 
Dumanımda bir görünüp kaybolduğum 
Sen en iyisi hiçbir şeyini yönlendirme bana 
Batak sularımda devir dur 
Ara sıra ufkumda görünüp, kır dümenini sonra 
İnsanlığımın tarihine çektiğin bıçağı taşıyamıyor gururum 
Yokluğuna alışmayı sanki daha hassasiyetli buluyorum 
Sen en iyisi benden uzak dur 
Ben yalnızlığın acı sitemi 
Ben eylemci, ben firâri, ben yok! 
Silah kullanmam hiç aldatırım ben! .
<end>

<start>
Bilinmeyene yürümek garipti
Hayat belki de 
Bilinmeyene yürümekten ibaretti
Bir sonraki
Atılıp atılamayacağı 
bilinmeyen bir adımın
Götürüp götüremeyeceği 
bilinmeyen bir yolun
Sonundaki bilinmeyenlerden
oluşuyordu herşey
Ve hiçbirşeyi önceden bilmek
mümkün değildi
Aslında yürütülmekti
sonunu bilmeden yürümek
cesur atılmalıydı adımlar
korkuyla umut arasında
Güneş açar
ya da yağmur yağardı.
Deprem ne zaman nereyi yıkar
belli olmazdı
En iyisi hazırlıklı olmaktı herşeye
Umudu ve korkuyu elden bırakmadan...
Kimin ne zaman, nerede, ne kadar olacağı
belli olmadan.
Önemli olan 
bir yerlerde olduğumuz sürece
oranın hakkını vermek
ve geride birşeyler bırakmaktı.
Bir iş, bir eser ya da bir iyilik, 
Belki de kıyamet
son iyilik yapıldıktan sonra kopacaktı.
<end>

<start>
Bazen çıkardım
Fenerden
Hiç... Öylesine
Önce kalbime
Sonra ayaklarıma
Bırakırdım
Gideceğim yerin seçimini
Ve bir kaç saat sonra
Ulaştığım yer hep aynı olurdu
Eski cumbalı ahşap evlerin bulunduğu
Kesme kaya caddeli dar sokaklar
Çocukluğum gelirdi buralarda aklıma
Belki ondandı
Önlüğüm
Hiçbir zaman bembeyaz
Ve ütülü kalamayan yakalığım
Kendimden ağır okul çantamla
Çıktığım yokuşları, çıkmaz sokakları
Dolaşırdım
Bazen
Her pazartesi sabahı
Ve cuma günleri esas duruş
Avaz avaz çınlardı kulaklarımda
Türküm, Doğruyum, Çalışkanım...
Sonra
Okul çıkışı simitçiler
Macun ve pamuk helva fasılları
İki buçuk liraya iki gofret
Ve bir gazoz içtiğim günler
Ve top oynadığımız
Çöplük bozması arka bahçe
Çocuk olmak güzeldi
Çocukluğunu yaşayabildiğin sürece...
Çocuklar görürdüm
Kendi küçüklüğüme benzeyen
Sokak aralarında
uzaktan izlerdim
Ve izlerken çocuk olurdum
İster istemez
Eskiden daha mı güzeldi herşey
Yoksa çocuk olduğumuz için mi öyleydi.
Ama birşeyler eksikti
Belki de
Eski renkler
<end>

<start>
hüzünlü bir kış günü başladı yolculuğum
çocukluğum yıkık kentlerde
ve kesme kaya caddeli ahşap evlerde geçti
okuma yazmayı öğrendiğim gazetelerdeki terör sayfaları
ve haliç tersanelerinde korsanlar
evden çıkarken vedalaşırdı babalarla evlatlar
her sokağın başında anaların isyanı dururdu
ve günler kısa
ama geceler uzun olurdu
bir kurşun bir liraya
ve bir hayat bir kurşuna malolur
benim doğduğum yerlerde insanlar can evinden vurulurdu
sen sarayburnunun dimdik delikanlısı
yavuz zurhlısında deniz piyade eri
yetmişikiye dört çakı gibi asker
arkadaşının kaza kurşunu izini sırtında taşıyan
ve giderken bıraktığı sevdiğini
döndüğünde bulamıyan
yakar mı bizi bu sevda? 
bir aşk delikanlıyı bozar mı? 
hadi kalk
eski günlerde olduğu gibi
karanlığa yine ışık yak
arka bahçedeki mahalle kavgalarında
kaşına sapan taşı geldiğinden beri
hani kanına kanımı sürdüğüm o günden beri
can dostum ve kan dostum
ister kalbine gömdüğün sevdanın aşkın
ister Allahın aşkına kalk
bir ışık yak
bir kor küşür yüreğimize
savaşmak ne güzel bir şey uğrunda
ve yeniden
yeniden aşık olmak
unutmadık o günleri
sevdamız yüreğimizde gizli kalır
ve mahallemizin kızına aşık olmak ayıp sayılırdı
bir kıza aşık olmak bir de parkayı çıkarmak haramdı
ve dünya dedikleri şey yalandı
paranın geçmediği günler vardı gençliğimizde
ve namerdin yıkamadığı mertliğimiz
silah çekmek ve tesbih sallamak değildi delikanlılık
tesbihi çekmek ve silahı saklamaktı
yazık
gün geldi nasıl da azaldık
sonra üç kuruşa satılan arkadaşlıklar ve ucuz aşklar
artık bizim işimiz değildi
ah sarayburnunun dik ve yitik delikanlısı
ne geçmişten yükselen ağıtlar anlıyor seni
ne de geleceğe satılan aşklar
gidiyorsun belki
sana kal diyemem giderken
sevmek kadar ölmek de kader
ama giderken bile ışığın yol göstersin kayıp gemilere
gözlerin gökyüzünü aydınlığa bürüsün
ve sen ölsen bile bir gün
namın yürüsün...
<end>

<start>
Şehrin yakamozları 
Fakir bir yansımayla
Denizin dalgaları arasında
Saklambaç oynamaya başladı
Kıyıda gölgeli bir adam 
Dalgaları tutmaya,
Yakamozları bulmaya çalışıyor
Ve ağlıyor
Balıkçı motorları geçiyor açıktan
O,gözyaşlarını saklıyor
Ve belli etmiyor 
Yenilmişliğini son lodosa
Ve hırpalanmışlığını gece yağmurlarında
Kıyıda gölgeli bir adam
Öylece duruyor...
Bir sigara yakıyor gölgesinden gizli
Ve nemden tutuşmayan kibriti
Yüzünü aydınlatıyor
Kimsenin göremediği
Dönüp de bakılmayan
Ve balıkçı ağlarına takılmayan
Kıyıda gölgeli bir adam
Öylece duruyor 
Ve gözleri seni soruyor
<end>

<start>
I 
yollar 
yorgunum 
rüzgarli kasabanin çalisi 
çam kokulu daglarin rüzgarsiz yagmuru 
beni artik durdurun 
yorgunum 
on bes mayis doksan sekiz 
viran sehire bes kala
II 
yollar 
yorgunum 
asfalt rengi bir çayin deminde ilerliyorum 
önümde yüzünü benden saklayan bir dag 
bitkin bir adam dikiz aynasinda 
tende biraz solgunum 
yorgunum 
yedi haziran erciyes hala yüzünü sakliyor
III 
yollar 
yorgunum 
bir anne çigligi 
enkaz altindaki üç yavruya 
hastane koridorunda 
hinca hinç yigilmis cansiz bedenlere 
basmadan ilerliyorum 
acidan yorgunum 
ne olur beni durdurun 
17 agustosun ertesi 
sehir ölümü yorgan gibi örtünmüs
IV 
yollar 
yorgunum 
gri renkli bir ülkeden dönüyorum geriye 
dönüsüm sebepsiz 
bekleyenin yoklugundan belki 
belki de yalnizligin soguklugundan 
yollar içimi isitiyor 
bende durmak yok 
beni bensiz durdurun 
durmazsam vurdurun 
sunu bilin ki yorgunum 
ondört nisan 
yagmurlu günün öksürüklü sabahi
<end>

<start>
Yedi zılgıt tadında duydum acının ağıt yakışını. 
Gözyaşlarına gözümü yumdum 
Ölüm denilen şey ayrılık olsaydı susardım 
Ve bir gün 
Tekrar dönüşüne, gülüşüne susardım.
Yedi zılgıt tadında duydum ölümü. 
Alnında hala lirası 
Ve boynunda yüz görümü
Yedi zılgıt tadında sevdim ölümü. 
Ekmeği bölmeyi 
Azrail'e gülmeyi 
Ölmeyi 
Ve bir gün tekrar dirilmeyi 
Ölüme bile giderken 
Göğsüm dik, başım ilerde 
Ardımdan yedi zılgıt duymayı sevdim.
Toprak damlarına yıldızlar yağar memleketimin. 
Dilek tutasın diye yıldızlar kayar 
Elazığ'ın camları Harput'a bakar 
Sadece kayısı değil, 
Malatya'dan delikanlı da çıkar 
Munzur'la dertleşir gençleri Tunceli'nin 
Kızlarıda ağıt yakar. 
Uzun hava Urfa'dan 
Türkücü Adıyaman'dan çıkar.
Yedi zılgıt tadında sevdim memleketi. 
Yollara düşmeyi 
Karlı dağlardan geçmeyi 
Çeşmeden su içmeyi 
Kaybolmuş bir izin peşine düşmeyi 
Odun taşıyan analarla selamlaşmayı 
Çocuklarla gülüşmeyi sevdim. 
Beni memlekete gömün 
Doğarken memlekete gömülmeyi sevdim.
<end>

<start>
Hayatın merdivenleri 
yüksek ve dardı çoğu zaman
Kendinizi her salışınızda 
biraz daha aşağı iner
Ve dibe hızla yaklaşırdınız
İnmek çıkmaktan daha kolay olurdu
Tıpkı yaşlanmanın
genç kalmaktan kolay olduğu gibi
Belki de hayat merdiven çıkmaktan
ve merdiven inmekten ibaretti
Bir yaşa kadar
Büyük bir yaşam savaşıyla çıktığımız
merdivenler bir yaştan sonra iniş oluverir
Ve sizi ömrün bittiği yere yönlerdirirdi
Son nefeste yanında olmak istediğimiz
Belki ana belki evlat, belki de yardı
Daha yapacağım çok şey vardı belki yarın
Ama her şey buraya kadardı
Ve ömür denilen şey deli gönüle dardı
Seçme şansımız olsa seçerdik elbet
Çünkü ölümün bile güzeli vardı.
<end>

<start>
İkbâl için ahbâbı siâyet yeni çıktı
Bilmez idik evvel bu dirâyet yeni çıktı
(Yükselmek, iyi bir mevkiye gelmek için dostlarını çekiştirmek yeni çıktı, önceleri bu beceriksizliği bilmezdik, bu da yeni çıktı)
Sirkat çoğalıp lâfz-ı sadâkat modalandı
Nâmus tamam oldu hamiyyet yeni çıktı
(Hırsızlık çoğalıp sadakat sözü moda haline geldi, namusu bitirdik, hamiyet yeni çıktı)
Düşmanlara ahbâbını zemm oldu zerafet
Dildardan ağyâra şikâyet yeni çıktı
(Düşmanlara dostları yermek bir incelik oldu; başkalarına gönül dostlarından şikayet yeni çıktı)
Sâdıkları tahkîr ile red kaide oldu
Hırsızlara ikram ü inayet yeni çıktı
(Sâdık kişileri aşağılama, reddetme benimsenir oldu; hırsızlara ikram ve yardım yeni çıktı)
Hak söyleyen evvel dahi menfûr idi gerçi
Hainlere amma ki riayet yeni çıktı
(Her ne kadar doğruyu söyleyenler de önceleri nefretle karşılanmışsa da ancak hainlere uyma yeni çıktı)
Evrak ile ilân olunur cümle nizâmât
Elfâz ile terfîh-i ra'iyyet yeni çıktı
(Bütün düzenlemeler bazı kâğıtlar ile ilan olunur, söz ile halkın refaha eriştirilmesi ise yeni çıktı)
Âciz olanın ketm olunur hakk-ı sarîhi
Mahmîleri her yerde himâyet yeni çıktı
(Güçsüz olanın en belirgin hakkı saklı tutulur, himaye görenleri her yerde korumak yeni çıktı)
İsnâd-ı ta'assub olunur merd-i gayûra
Dinsizlere tevcîh-i reviyyet yeni çıktı
(Gayretli kişiler taassubla suçlanırken dinsizlere özgü derin düşünce yeni çıktı)
İslam imiş devlete pâ-bend-i terakki
Evvel yoğ idi işbu rivâyet yeni çıktı
(Devletin yükselmesine engel olan İslamiyet imiş, önceleri yoktu, bu rivayet yeni çıktı)
Milliyyeti nisyan ederek her işimizde 
Efkâr-ı Firenge tebaiyyet yeni çıktı
(Her işimizde millî benliğimizi unutarak Batı düşüncesine körü körüne bağlılık yeni çıktı)
Eyvah bu bâzîçede bizler yine yandık
Zîra ki ziyan ortada bilmem ne kazandık
(Eyvah bu oyunda bizler yine yandık, çünkü zarar ortada bu konuda bilmem biz ne kazandık)
<end>

<start>
Pek rengine aldanma felek eski felektir
Zira feleğin meşreb-i nasazı dönektir
Ya bister-i kemhada ya viranede can ver
Çün bay u geda hake beraber girecektir
Allah'a sığın şahs-i halimin gazabından
Zira yumuşak huylu atın çiftesi pektir
Yaktı nice canlar o nezaketle tebessüm
Şirin dahi kasdetmesi cana gülerektir
Bed-asla necabet mi verir hiç üniforma
Zerduz palan ursan eşşek yine eşşektir
Bed-maye olan anlaşılır meclis-i meyde
İşret güher-i ademi temyize mihenktir
Nush ile yola gelmeyeni etmeli tekdir
Tekdir ile uslanmayanın hakkı kötektir
Nadanlar eder sohbet-i nadanla telezzüz
Divanelerin hemdemi divane gerektir
Afv ile mübeşşir midir eshab-ı meratib
Kanun-i ceza acize mi has demektir
Milyonla çalan mesned-i izzete serefraz
Birkaç kuruşu mürtekibin cay-i kürektir
.................
<end>

<start>
Yâran dağıldı sohbet-i meyhane kalmadı
Ol işret, ol muhabbet, o peymane kalmadı
Gûşetmem eski nâraları kûy-ü yârdan
Gûya ki deşt-i aşkla divane kalmadı.
<end>

<start>
İkbâl için ahbabı siâyet yeni çıktı 
Bilmez idik evvel bu dirayet yeni çıktı
Sirkat çoğalıp lafz-ı sadâkat modalandı
Nâmûs tamâm oldu hamiyyet yeni çıktı
Düşmanlara ahbabını zem oldu zarafet 
Dil-dârdan ağyara şikâyet yeni çıktı
Sâdıkları tahkîr ile red kaide oldu 
Hırsızlara ikram u inayet yeni çıktı
Hak söyleyen evvel dahi menfur idi gerçi
Hâinlere amma ki riâyet yeni çıktı
Evrak ile i`lân olunur cümle nizâmât
Elfâz ile terfîh-i raiyyet yeni çıktı
Âciz olanın ketm olunur hakk-ı sarîhi
Mahmîleri her yerde himâyet yeni çıktı
İsnâd-ı taassub olunur merd-i gayûra
Dinsizlere tevcîh-i reviyyet yeni çıktı
İslâm imiş devlete pâ-bend-i terakkî
Evvel yoğ idi işbu rivayet yeni çıktı
Milliyyet-i nisyân ederek her işimizde
Efkâr-ı Fireng’e tabaiyyet yeni çıktı
Eyvah bu bâzîçede bizler yine yandık 
Zîrâ ki ziyan ortada bilmem ne kazandık
Açıklaması
1- Yükselmek, iyi bir mevkiye gelmek için dostlarını çekiştirmek yeni çıktı, önceleri bu beceriksizliği bilmezdik, bu da yeni çıktı
2- Hırsızlık çoğalıp sadakat sözü moda haline geldi, namusu bitirdik, hamiyet yeni çıktı
3- Düşmanlara dostları yermek bir incelik oldu; başkalarına gönül dostlarından şikayet yeni çıktı
4- Sâdık kişileri aşağılama, reddetme benimsenir oldu; hırsızlara ikram ve yardım yeni çıktı
5- Her ne kadar doğruyu söyleyenler de önceleri nefretle karşılanmışsa da ancak hainlere uyma yeni çıktı
6- Bütün düzenlemeler bazı kâğıtlar ile ilan olunur, söz ile halkın refaha eriştirilmesi ise yeni çıktı
7- Güçsüz olanın en belirgin hakkı saklı tutulur, himaye görenleri her yerde korumak yeni çıktı
8- Gayretli kişiler taassubla suçlanırken dinsizlere özgü derin düşünce yeni çıktı
9- Devletin yükselmesine engel olan İslamiyet imiş, önceleri yoktu, bu rivayet yeni çıktı
10- Her işimizde millî benliğimizi unutarak Batı düşüncesine körü körüne bağlılık yeni çıktı
11- Eyvah bu oyunda bizler yine yandık, çünkü zarar ortada bu konuda bilmem biz ne kazandık
<end>

<start>
Diyar-ı küfrü gezdim beldeler kâşaneler gördüm
Dolaştım mülk-i islamı bütün viraneler gördüm
Bulundum ben dahi dar-üş-şifa-yı Bab-ı Âli'de
Felatun'u beğenmez anda çok divaneler gördüm
Huzur-ı gûşe-yi meyhaneyi ben görmedim gitti
Ne meclisler ne sahbâlar ne işrethaneler gördüm
Cihan namındaki bir maktel-i âma yolum düştü
Hükümet derler anda bir nice salhaneler gördüm
Ziya değmez humarı keyfine meyhane-i dehrin
Bu işretgehte ben çok durmadım ammâ neler gördüm
(1870)
<end>

<start>
Her şahsı harîm-i Hakk’a mahrem mi sanırsın? 
Her tâc giyen çulsuzu Edhem mi sanırsın?
Dehri arasan binde bir âdem bulamazsın,
Âdem görünen harları âdem mi sanırsın?
Çok mukbili gördüm ki güler, içi kan ağlar,
Handân görünen herkesi hurrem mi sanırsın?
Bil illeti, kıl sonra müdâvâta tasaddî,
Her merhemi her yâreye merhem mi sanırsın?
Kibre ne sebeb? Yoksa vezîrim diye gerçek,
Sen kendini düstûr-ı mükerrem mi sanırsın?
Ey müftehir-i devlet-i yek-rûze-i dünyâ,
Dünyâ sana mahsûs u müsellem mi sanırsın?
Hâlî ne zaman kaldı cihân ehl-i tama’dan,
Sen zâtını bu âleme elzem mi sanırsın?
En ummadığın keşf eder esrâr-ı derûnun,
Sen herkesi kör, âlemi sersem mi sanırsın?
Bir gün gelecek sen de perîşân olacaksın,
Ey gonca bu cem’iyyeti her-dem mi sanırsın?
Nâ-merd olayım çarha eğer minnet edersem,
Cevrinle senin ben keder etsem mi sanırsın?
Allah’a tevekkül edenin yâveri Hak’dır,
Nâ-şâd gönül bir gün olur şâd olacakdır.
<end>

<start>
Bir katre içen çeşıne-i pür-hûn-ı fenadan 
Başın alamaz bir dahi bârân-ı belâdan
Âsûde olanı dersen eğer gelme cihâna 
Meydâna düşen kurtulamaz seng-i kazadan
Sâbit-kadem ol menkez-i me`mûn-ı rızâda
Vareste olup dâire-i havf u recâdan
Dursun kef-i hükmünde terâzû-yı adalet
Havfın var ise mahkeme-i rûz-ı cezadan
Her kim ki arar bûy-i vefa tâb`-ı beşerde
Benzer ana kim devlet umar zıll-i Hümâ`dan
Bî-baht olanın bağına bir katresi düşmen 
Baran yerine dün- ü güher yağsa semâdan
Erbâb-ı kemâli çekemez nakıs olanlar
Rencide olur dîde-i huffâş ziyadan
Her âkile bir derd bu âlemde mukarrer 
Rahat yaşamış var mı gürûh-ı ukalâdan
Hail etmediler bu lugazin sırrını kimse
Bin kafile geçti hukemâdan fuzalâdan
Kıl san`at-ı üstadı tahayyürle temâşâ
Dem urma eğer arif isen çûn u çerâdan
İdrâk-i maâlî bu küçük akla gerekmez
Zîrâ bu terâzû o kadar sıkleti çekmez
<end>

<start>
Akşam olur, güneş gider şimdi buradan; 
Garip garip kaval çalar çoban dereden.
Pek körpesin, esirgesin seni yaradan,
Gir sürüye kurt kapmasın, gel kuzucağım; 
Sonra yardan ayrılırsın, ah yavrucağım! .
Çünkü mevlam kul eyledi sana özümü,
Bastığın yerlere sürsem yüzümü; 
Uyma ağyarın fendine, dinle sözümü.
Gel sürüye kurt kapmasın, gel kuzucağım; 
Sonra yardan ayrılırsın, ah yavrucağım! .
Dağları duman bürüdü, ağyar seçilmez; 
Avcı kurmuş tuzağını yare geçilmez,
Vefasızın meclisinde bade içilmez.
Gel sürüye kurt kapmasın, gel kuzucağım; 
Sonra yardan ayrılırsın, ah yavrucağım! .
<end>

<start>
Âsâf'ın mikdârını bilmez Süleyman olmayan
Bilmez insan kadrini âlemde insan olmayan
Zülfüne dil vermeyen bilmez gönül ahvâlini
Anlamaz hal-i perişanı perişan olmayan
Rızkına kani' olan gerdûna minnet eylemez
Âlemin sultanıdır muhtâc-ı sultân olmayan
Kim ki korkmaz Hak'tan ondan korkar erbâb-ı ukûl
Her ne isterse yapar Hak'tan hirasan olmayan
İ'tiraz eylerse bir nâdân Ziyâ hamûş olur
Çünki bilmez kadr-i güftârın sühândan olmayan.
Açıklama:
1. Âsâf'ın değerini bilmez Süleyman olmayan. (Âsâf, aynı zamanda hükümdar olan Süleyman peygamberin bilge bir veziridir.)  Bilmez insanın değerini alemde insan olmayan.
2. Zülfüne gönül vermeyen bilmez gönül hallerini, perişan halde olanı anlamaz perişan olmayan.
3. Rızkına kanaat eden dünyaya minnet etmez, alemin sultanıdır, sultana muhtaç olmayan.
4. Hak'tan korkmayan kimseden akıl sahibi insanlar korkarlar, (çünkü)  her ne isterse yapar Hak'tan korkmayan.
5. İtiraz ederse bir cahil, Ziya sessiz kalır, çünkü güzel söz söylemeyen, konuşmanın değerini bilmez.
<end>

<start>
Gadr ede reayasına vâlî-i eyâlet
Dünyâda vü ukbâda ne zillet ne rezalet
Lâyık mıdır inşân olana vakt-ı kazada
Hak zahir iken bâtıl için hükmü imâlet
Kâdî ola da`vâcı vü muhzır dahi şâhid
Ol mahkemenin hükmüne derler mi adalet
Ey mürtekib-i har bu ne zillet ki çekersin 
Birkaç kuruşa müddet-i ömrünce hacâlet
La`net ola ol mâla ki tahsiline anın
Yâ dîn ola yâ ırz u ya nâmûs olan âlet
Âdem olanın hayr olur âdemlere kasdı
İnsanlığa insanda budur işte delâlet
İnsân ana derler ki ede kalb-i rakîki
Alâm-ı benî-nev`i ile kesb-i melâlet
Adem ana derler ki garazdan ola salim
Nefsinde dahi eyleye icrâ-yı adalet
Sâdık görünür kisvede erbâb-ı hıyanet 
Mürşid sanılır vehlede ashâb-ı dalâlet
Ekser kişinin sûretine sîreti uymaz
Yâ Rab bu ne hikmettir İlâhî bu ne halet
Ümmîd-i vefa eyleme her şahs-ı dağalde
Çok hacıların çıkdı haçı zîr-i bağalde
<end>

<start>
Bu kârgâh-ı sun' aceb dershânedir,
Her nakş bir kitâb-ı ledünden nişânedir.
Gerdûn bir âsiyâb-ı felâket-medârdır,
Gûyâ içinde âdem-i âvâre dânedir.
Mânend-i dîv beççelerin iltikâm eder,
Köhne ribât-ı dehr aceb âşiyânedir.
Tahkîk olunsa nakş-ı temâsîl-i kâinât,
Ya hâb ü ya hayâl ü yâhud bir fesânedir.
Müncer olur umûr-ı cihân bir nihâyete,
Sayfın şitâya meyli, bahârın hazânedir.
Kesb-i yakîne âdem için yoktur ihtimâl,
Her i’tikâd akla göre gâibânedir.
Yârab! Nedir bu keşmekeş-i derd-i ihtiyâç? 
İnsanın ihtiyâcı ki bir lokma nânedir.
Yoktur siper bu kubbe-i fîrûze-fâmda,
Zerrât cümle tîr-i kazâya nişânedir.
Asl-ı murâd hükm-i ezel bulmadır vücûd,
Zâhirdeki savâb ü hatâ hep bahânedir.
Bir fâilin meâsiridir cümle hâdisât,
Ne iktizâ-yı çerh ü ne hükm-i zamânedir.
Subhâne men tahayyera fî sun’ihi’l-ukûl,
Subhâne men bikudretihî ya’cizü’l-fühûl.
<end>

<start>
Renc-i hâtır vermesin feryâd ü efganlar saña
Gül’izârım sen hemen sağ ol fedâ cânlar saña
Çok mudur ser-der-heva-yı zülfüñ olmak rûzigâr
Bir perîsin kim müsahhardır Süleymanlar saña
Cünbiş-i müjigânını hâtır nişân kıl muttasıl
Bergüzâr-ı yârdır, ey dil, bu peykânlar saña
Sen ki şâh-ı hüsn ü ansın elverir mi sevdiğim
Dilşikenlikler, bu nakz-ı ‘ahd ü peymanlar saña
Kandesin ey dâmen-i ümmid bilsem kandesin
Çâkiçâk-i hasret olmuştur girîbanlar saña
Sen hırâm etseñ gelir cûşa melekler şevkten
Yâ nasıl sabretsin insâf eyle insanlar saña
Hey ne sengin-dilsin ey kâfir ki te’sir eylemez
Âhlar, feryâdlar çâki girîbanlar saña
Âşikâne bir zemîn-i tâze gösterdiñ Ziyâ
Gıbta eylersen şâyandır sühandâlar saña
<end>

<start>
Sâkî getir ol badeyi kim mâye-i candır
Ârâm-dih-i akl-ı melâmet-zedegândır
Ol mey ki olur saykal-ı dil ehl-i kemâle
Nâ-puhtelerin aklına bâdî-i ziyandır
Bir câm ile yap hatırı zîrâ dil-i vîrân 
Mehcûr-ı hârâbat olalı hayli zamandır
Sâkî içelim aşkına rindân-ı Huda`nın
Rindân-ı Huda vâkıf-ı esrâr-ı nihandır
Sâkî içelim rağmına softa harisin
Kim maksadı Kevser emeli hûr-ı onandır
Aşk olsun o pîr-i mey-i perverde-i aşka 
Kim badesi sad-sâle vü sâkîsi civandır
Pîr-i meye sor mes`elede var ise şübhen
Vaizlerin efsâneleri hep hezeyandır
Ben anladığım çarh ise bu çarh-ı çep-endâz
Yahşi görünür sureti amma ki yamandır
Benzer felek ol çenber-i fânûs-ı hayale 
Kim nakş-ı temâsîli serî`ü`l-cereyandır
Sâkî bize mey sun ki dil-i tecrübet-âmûz
Endîşe-i encam ile vakf-ı halecandır
İç bade güzel sev var ise akl ü şuurun 
Dünyâ var imiş yâ ki yok olmuş ne umurun
<end>

<start>
Yetmez mi bu kasrî reviş-i ağreb-i âlem
Bir menzile ermez mi aceb kevkeb-i âlem
Şimdi uyuyanlar o zamanda uyanırlar
Bir subha resîde olur âhir şeb-i âlem
Pâ-mâl eder encam kimin üstüne dönse
Ağâz edeli devre budur meşreb-i âlem
Bin böyle cihân-ı zer ü sîm olsa yetişmez 
Mümkin mi ki is`af oluna matlab-ı âlem
Hâricden eğer olsa temaşasına imkân
Müdhiş görünür heykel-i müstağreb-i âlem
Almış yükünü şöyle ki seyrinde halelsiz 
Bir zerre dahi kaldıramaz merkeb-i âlem
Ebnâ-yı beşerde kalacak mı bu muâdât
Bilmem ne zaman doğrulacak mezheb-i âlem
Her safhada bir şekl-i hakikat eder ibraz
Her gün çevirir bir varaka makleb-i âlem
Bin ders-i maârif okunur her varakında
Yâ Rab ne güzel mekteb olur mekteb-i âlem
Bu cism-i kesifin neresi merkez-i kuvvet
Yâ Rab ne matıyyeyle gezer kâleb-i âlem
Sübhâneke yâ men halaka`l-halka ve sevvâ
Sübhâneke sübhâneke sübhâneke el-fâ
<end>

<start>
Ey kudretine olmayan âğâz u tenâhî
Mümkin değil evsâfını idrâk kemâhî
Her nesne kılar varlığına hüsn-i şehâdet
Her zerre eder vahdetine arz-ı güvâhî
Hükmün kılar izhâr bu âsâr ile mihri
Emrin eder ibraz bu envâr ile mâhı
Dil-sîr-i bisât-ı ni`amın mürg-ı hevâyî
Sîr-âb-ı zülâl-i keremindir suda mâhî
Eyler keremin âteşi gül-zâr Halil`e
Mağlûb olur peşşeye Nemrûd-ı mübâhî
Zâlimlerin adlin ne zaman hâk edecektir 
Mazlumların çıkmadadır göklere âhı
Bigânelere münhasır envâ`-ı huzûzât
Mihnet-zede-i aşkına mahsûs devâhî
Sensin eden ıdlâl nice ehl-i tarîki
Sensin eden ihdâ nice güm-geşte-i râhı
Hükmün ki ola mûciıb-i hayr ü şer-i ef’âl
Yâ Rab ne içindir bu evâmir bu nevâhî
Sendendir İlâhî yine bu mekr ü bu fitne
Bu mekr ü bu fitne yine sendendir İlâhî
Güftî bi-kün ü bâz zenî seng-i melâmet
Dest-i men ü dâmân-ı tu der-rûz-ı kıyamet
<end>

<start>
Dehrin ne safa var acaba sîm ü zerinde 
İnsan bırakır hepsini hîn-i seferinde
Bir reng-i vefa var mı nazar kıl şu sipihrin
Ne leyl ü nehârında ne şems ü kamerinde
Seyr etdi hava üzre denir taht-ı Süleyman 
Ol saltanatın yeller eser şimdi yerinde
Hürr olmak eğer ister isen olma cihanın
Zevkında safâsında gamında kederinde
Canan gide rindan dağıla mey ola rızân
Böyle gecenin hayr umulur mu seherinde
Hayr umma eğer sadr-ı cihan olsa da bi`1-farz
Her kim ki hasâset ola ırk u güllerinde
Yıldız arayıp gökte nice turfa müneccim 
Gaflet ile görmez kuyuyu reh-güzerinde
Onlar ki verir lâf ile dünyaya nizâmât 
Bin türlü teseyyüp bulunur hânelerinde
Âyînesi iştir kişinin lâfa bakılmaz 
Şahsın görünür rütbe-i aklı eserinde
Ben her ne kadar gördüm ise ba`zı mazarrat
Sâbit-kademim yine bu re`yin üzerinde
İnsâna sadâkat yaraşır görsede ikrah 
Yardımcısıdır doğruların hazret-i Allah
<end>

<start>
Bir abd-i Habeş dehre olur baht ile sultân
Dahhâk`in eden mülkünü bir Gâve perişan
İkbâline idbârına bel bağlama dehrin
Bir dâirede devr edemez çenber-i devrân
Zâlim yine bir zulme giriftar olur âhir
Elbette olur ev yıkanın hanesi vîrân
Ekser görülür çünki ceza cins-i amelden
Encamda inenden olur rahne-i sûhân
Tezkîr olunur la`n ile Haccâc ile Cengiz
Tebcil edilir Nûşirevân ile Süleyman
Kâbil midir elfâz ile tağyîr-i hakikat
Mümkin mi ki tefrik oluna küfr ile îmân
Bir hâkden inşâ olunur deyr ile mescîd
Birdir nazar-ı Hak`da mecûs ile müselmân
Her derdin olur çâresi her inleyen ölmez 
Her mihnete bir âhir olur her gama pâyân
Geh çâk olunur dâmen-i pâkîze-i ismet
Geh iffet eder âdem-i ârâyiş-i zindân
Sabr et siteme ister isen hüsm-i mükâfat
Fikr eyle ne zulm eylediler Yûsuf`a ihvân
Zâlimlere bir gün dedirir kudret-i Mevlâ 
Ta’llahi le-kad âsereka`llâhü aleynâ
<end>

<start>
Pek rengine aldanma felek eski felektir 
Zîrâ feleğin meşreb-i nâ-sâzı dönektir
Yâ bister-i kemhada ya viranede can ver
Çün bay u gedâ hâke beraber girecektir
Allah`a sığın şahsı halimin gazabından 
Zîrâ yumuşak huylu atın çiftesi pektir
Yakdı nice canlar o nezâketle tebessüm
Şîrin dahi kasdetmesi cana gülerektir
Bed-asla necâbet mi verir hiç üniforma 
Zer-dûz palan ursan eşek yine eşektir
Bed-mâye olan anlaşılır meclis-i meyde
İşret güher-i âdemi temyize mihektir
Nush ile yola gelmeyeni etmeli tekdir 
Tekdir ile uslanmayanın hakkı kötektir
Nâ-danlar eder sohbeti nâ-danla telezzüz
Dîvânelerin hem-demi dîvâne gerektir
Afv ile mübeşşer midir ashâb-ı merâtib
Kânûn-ı ceza âcize mi hâs demektir
Milyonla çalan mesned-i izzette ser-efrâz 
Birkaç kuruşu mürtekibin câyı kürektir
Îmân ile din akçadır erbâb-ı gınâda 
Nâmus u hamiyyet sözü kaldı fukarada
<end>

<start>
Zâhirde görüp bizleri sanma ukalâyız
Biz bir sürü âkil sıfatında budalâyız
Âkil denilir mi bize kim hâli bilirken
Dil-dâde-i âlâyiş-i nîreng-i hevâyız
Yârân-ı vatandan bizi özler bulunursa 
Düşdük sefer-d gurbete muhtâc-ı duayız
Terkîb-i acîbiz iki hâsıyyetimiz var
Ahbabımızın devletiyiz hasma belâyız
Güncîde durur hırkamız altında künûzât
Dervişleriz gerçi nazarda fukarayız
Ukbâya yarar bir işimiz yok ise bârî
Âzâde-de-dil şâibe-i zerk ü riyayız
Devletlülere bizleri tahkir düşer mi
Biz âciz isek de yine mahlûk-ı Huda`yız
Bir âfet-i hun-hâra esîr oldu gönül kim 
Her nâzma her lâhzada bin kerre fedayız
Hâtırda durur sohbetinin lezzeti hâlâ 
Gerçi o şereften nice yıldır ki cüdayız
Her çevrine râzîleriz ey şâh-ı melâhat
Bizler ki kuluz mu`tasım-ı bâb-ı rızâyız
İster bize lutf eyle diler bizden ırağ ol 
Dünyada heman sen şeref ü şân ile sağ ol
<end>

<start>
Her millet için bir düziye adlini âm et
Fikr-i gazab-ı hazret-i Ma`bûd-ı enam et
Bevvâl-i çeh-i Zemzem-i la`netle anar halk
Sen Ka`be gibi kendini hürmetle be-nâm et
İncinmemek istersen eğer mülk-i fenada 
Bir kimseyi incitmemeğe hasr-ı meram et
Bir yerde ki yok nağmeni takdîr edecek gûş
Tazyi`-i nefes eyleme tebdîl-i makam et
Avrat gibi mağlûb-ı hevâ olma er ol er 
Nefsin seni ram etmeye sen nefsim râm et
Mânend-i şecer nâbit olur sabit olanlar
Her kangı işin ehli isen anda devam et
Noksanını bil bir işe yâ başlama evvel 
Yâ başladığın kârı pezîrâ-yı hitâm et
Uğrarsa sabâ râhın eğer semti Irak`a
Bağdâd eline doğru dahi azm-i hıram et
Merdân-ı sühan-dânı ziyaret edip andan
Âdâb ile var ravza-i Rûhî`ye selâm et
Tahsinini arz eyleyip evvelce Ziyâ`nın 
Bu beyti huzurunda oku hatm-i kelâm et
Meydân-ı sühanda yoğiken sen gibi bir er 
Bir şâir-i Rûm oldu sana şimdi beraber
<end>

<start>
Haddeden geçmiş nezâket yâl ü bâl olmuş sana 
Mey süzülmüş şîşeden ruhsar-ı âl olmuş sana
Bûy-i gül taktîr olunmuş nâzın işlenmiş ucu 
Biri olmuş hoy birisi dest-mâl olmuş sana
Sihr ü efsûn ile dolmuşdur derûnun ey kalem 
Zülfü Hârut’un demek mümkin ki nâl olmuş sana
Şöyle gird olmuş Firengistân birikmiş bir yere 
Sonra gelmiş gûşe-i ebrûda hâl olmuş sana
Ol büt-i tersâ sana mey nûş eder misin demiş 
El-amân ey dil ne müşkil-ter suâl olmuş sana
Sen ne câmın mestisin âyâ kimin hayrânısın 
Kendin aldırdın gönül n’oldun ne hal olmuş sana
Leblerin mecrûh olur dendân-ı sîn-i bûseden 
Lâ’lin öptürmek bu hâletle muhâl olmuş sana
Yok bu şehr içre senin vasfettiğin dilber Nedîm 
Bir perî-sûret görünmüş bir hayâl olmuş sana
<end>

<start>
Erişti nevbahar eyyamı, açıldı gül-i gülşen
Çerağan vakti geldi, lalezarın didesi ruşen
Çemenler döndü ruy-i yare, reng-i lale vü gülden
Çerağan vakti geldi, lalezarın didesi ruşen
Açıldı, dilberin ruhsarı gibi leleler, güller
Yakıştı zülf-ü huban veş zemine saçlı sümbüller
Nevasaz olmada bin şevk ile aşufte bülbüller
Çerağan vakti geldi, lalezarın didesi ruşen
<end>

<start>
Bir safa bahşedelim gel şu dil-i na-şada
Gidelim serv-i revanım yürü sa'd-abada
İşte üç çifte kayık iskelede amade
Gidelim serv-i revanım yürü sa'd-abada
Gülelim oynayalım kam alalım dünyadan
Ma-i Tesnim içelüm çeşme-i nev-peydadan
Görelim ab-ı hayat akdığın ejderhadan
Gidelim serv-i revanım yürü sa'd-abada
Bir sen ü bir ben ü bir mutrib-i pakize-eda
İznin olursa eger bir de Nedim-i şeyda
Gayrı yaranı bugünlük edip ey şuh feda
Gidelim serv-i revanım yürü sa'd-abada
(12-01-2001)
<end>

<start>
Bu şehr-i sitanbul ki bi misl ü behâdır
Bir sengine yek pâre acem mülkü fedâdır
Bir gevher-i yekpare iki bahr arasında
Hurşîd-i cihan-tâb ile tartılsa sezâdır
Bir kân-ı niamdır ki anın gevheri ikbâl
Bir bağ-ı iremdir ki gülü izz ü alâdır
Altında mı üstünde midir cennet-i a’lâ
El-hak bu ne halet bu ne hoş âb u hevâdır
Her bağçesi bir çemenistân-ı letâfet
Her kûşesi bir meclis-i pür-feyz ü safâdır
İnsaf değildir ânı dünyaya değişmek
Gülzarların cennete teşbih hatadır
Herkes irişür anda muradına ânınçün
Dergahları melce-i erbab-ı recâdır
Kala-yı meârif satılır sûklarında
Bazâr-ı hüner ma’den-i ilm ü ulemâdır
Camilerinin her biri bir kûh-i tecellî
Ebrû-yi melek andaki mihrâb-ı duâdır
Mescidlerinin her biri bir lücce-i envâr
Kandilleri meh gibi lebrîz-i ziyâdır
Ser-çeşmeleri olmada insana revân-bahş
Germ-âbeleri câna safâ cisme şifâdır
Hep halkının etvarı pesendîde-i makbul
Derler ki biraz dilleri bî-mihr ü vefâdır
Şimdi yapılan âlem-i nev-resm ü safânın
Evsafı hele başka kitâb olsa sezâdır
Nâmı gibi olmuşdur o hem sa’d hem âbâd
İstanbul’a sermâye-i fahr olsa revâdır
Kûh-sarları bağları kasrları hep
Güya ki bütün şevk ü tarab zevk u safâdır
İstanbul’un evsafını mümkün mi beyân hiç
Maksûd heman sadr-ı kerem-kâra senâdır
<end>

<start>
Sâkî nigehin tamam kâr etdi bana
Hayretle cihan yüzünü târ etdi bana
Cahbâya bahane bulma vallah billâh
Nitdiyse o çeşm-i pür-humâr etdi bana
Rakkas bu hâlet senin oynunda mıdır
Aşıkların günâhı boynunda mıdır
Doymam şeb-i vaslına şeb-i ruze gibi
Ey sim-beden sabah koynunda mıdır
<end>

<start>
Hele îd oldu ol gül-gonce handân olduğun gördük
Demâg-ı telh-kâmın şekkeristan olduğun gördük
O sîm endâmı aldık halka-î  ağûuşa bir kerre
O elmâsın hele zîb-i nigin-dân olduğun gördük
Meh ü mihrin senin olsun felek biz îd-gehlerde
Hilâl ebrûların hurşîd-i tâbân olduğun gördük
O kâfir-beççe bir peymâne sahbâ sundu kim alıp
Derûn-i lâleden âteş fürûzân olduğun gördük
Niyâz ü nâz ü nûş ü bahş ü ibrâm-ı kenâr ü bûs...
Bugün meclisde zevkin böyle tûfân olduğun gördük
Yalan olmaz o şûhun görmedik mey içtiğin ammâ
Bir iki kerrecik hem-bezm-i  mestân  olduğun gördük
Gülistân görmedik  gül kokmadık ammâ ruhün meyden
Gül-ender-gül  gülistân-der-gülistân olduğun gördük
Bi-hamdillâh  yine kilk-i Nedîmâ-yı sühân-sâzın
Gazel-perdâz-ı bezm-i sadr-ı zî-şân  olduğun gördük
***********************************************************
Bayram oldu gonca gülün açıldığını gördük
Keyifsiz meyus olanların sevindiğini gördük
O gümüş teni kucağımızın halkasına aldık bir kez
O elmasın bu halkada yüzüğün taşına bezek olduğunu gördük
Mihriban sevimli olman sana kalsın felek biz bayram zamanlarında
Kaşları hilal (ay para)    olanların parlayan şafak saçan güneş olduğunu gördük
O kafir çocuk bir kadeh dirilik suyu, şarap sundu, alarak
Kalbindeki ateşten bir ışık parladığını gördük
Onun devresinde yalvararak, ısrar ettik tatlı bir öpüş için
Bugün mecliste zevkin böyle tûfân olduğun gördük
Yalan olmaz o şûhun görmedik şarap içtiğin amma 
Bir kaç kez sarhoşlarla aynı mecliste olduğunu gördük
Güllük gülistanlık görmedik, gül koklamadık, amma ruhun şaraptan
Ve onun gül içinde gül, gülistanlık içinde gülistan olduğunu gördük
Şükürler olsun kamış kalemli Nedimi söze hazır söze uygun
Gazel yazanlar meclisinin başında muhterem, saygıdeğer olduğunu gördük
Uyarlama: Xalide Efendiyeva
<end>

<start>
Tahammül mülkünü yıktın Hülâgû Han mısın kâfir
Aman dünyayı yaktın ateş-i sûzân mısın kâfir
Kız oğlân nâzı nâzın şehlevend âvâzı âvâzın
Belâsın ben de bilmem kız mısın oğlân mısın kâfir
Ne ma’nâ gösterir duşundaki ol âteşin atlas
Ki ya’ni şule-i cansuz-ı hüsn ü ân mısın kâfir
Nedir bu gizli gizli âhlar çâk-i giribânlar
Aceb bir şûha sende âşık-ı nâlân mısın kâfir
Sana kimisi cânım kimi cânânım deyü söyler
Nesin sen doğru söyle cân mısın cânân mısın kâfir
Şarâb-ı âteşinin keyfi rûyun şul’elendirmiş
Bu haletle çerâğ-ı meclis-i mestân mısın kâfir
Niçin sık sık bakarsın öyle mirât-ı mücellâya
Meğer sen dahi kendi hüsnüne hayrân mısın kafir
Nedim-i zârı bir kâfir esir etmiş işitmiştim
Sen ol cellâd-ı din, ol düşmen-i îmân mısın kâfir
<end>

<start>
Sen bî-haber hayâlin ile gûşelerde biz
Tâ subh olunca her gece ayş u dem eyleriz
Esdikçe bâd-ı subh perîşânsın ey gönül
Benzer esîr-i turra-i cânânsın ey gönül
Güllü dîbâ giydin ammâ korkarım âzâr eder 
Nâzenînim sâye-i hâr-ı gül-i dîbâ seni
Gülüm şöyle gülüm böyle demektir yâre mu’tâdım
Seni ey gül sever cânım ki cânâne hitâbımsın
<end>

<start>
Ey şûh-ı kerem-pişe dîl-i zâr senindir
Yok minnetin asla
Ey kân-ı güher anda ne kim var senindir
Pinhân u Hüveydâ
Sen kim gelesin meclise bir yer mi bulunmaz
Baş üzre yerin var
Gül goncasısın gûşe-i destâr senindir
Gel ey gül-i rana
Neylersen edip bir-iki gün bâr-ı cefâya
Sabreyle de sonra
Peymâne senin hâne senin yâr senindir
Ey dil tek ü tenhâ
Bir bûse-i cân bahşına ver nakd-i hayatı
Ger kail olursa
Senden yanadır söz yine bazar senindir
Ey âşık-ı şeydâ
Çeşmân-ı siyeh mest-i sitem kakülü pür-hâm
Ebrûları pür-çîn
Benzer ki bu dîldâr-ı cefâkâr senindir
Biçâre Nedîmâ
<end>

<start>
Bakıp o şûh ile nâz û niyâza  meşk ederiz
Gülün tebessümüne bülbülün terânesine
Bir şeker hândeyle bezm-i şevkâ câm ettin beni
Nîm sun peymâneyi sâkî  tamam ettin beni
Ayağın sakınarak basma aman sultânım
Dökülen mey kırılan şişe-î rîndân olsun
Yetmez mi sana bister ü bâlin kucağım
Serd oldu hava çıkma koyundan kuzucağım
Pek istedi efendimi iydin üçüncü gün
Lütfeyle gel Nedimi'ne kurbânın olduğum
Ben dedikçe böyle kim kıldı Nedîm'i nâ-tüvân
Gösterir engüşt ile meclisdeki minâ seni
Leblerin mecrûh olur dendân-ı sîn-i bûseden
Lâlin öpdürtmek bu haletle mûhal olmuş sana
Yok bu şehr içre senin vasfettiğin dilber Nedim
Bir perî-sûret görünmüş bir hayal olmuş sana
Düşmen ne denlü sahd ise de şâd ol ey Nedim
Seng üzre gösterir zer-î kâmil ayarını
Ey Nedim ey bülbül-ü şeydâ niçin böyle hâmûşsun
Sende evvel çok nevâlar güft ü gûlar var idi
<end>

<start>
Sevdiğim cânım yolunda hâke yeksân olduğum
Iyddır çık naz ile seyrana kurban olduğum
Ey benim aşkında bülbül gibi nâlân olduğum
Iyddır çık naz ile seyrana kurban olduğum
Cümle yâran sana uşşâk olduğun bilmez misin
Cümlenin tâkatları tâk olduğun bilmez misin
Şimdi âlem sana müştâk olduğun bilmez misin
Iyddır çık naz ile seyrana kurban olduğum
Gâhi feyz-âbâda doğru azmedip eyle safâ
Asaf-âbâda gelip gâhî salın ey mehlikâ
Gel hele gör sahn-ı Sa'd-âbâda hiç olmaz bahâ
Iyddır çık naz ile seyrana kurban olduğum
Kapladup gül penbe şâli ferve-i semmûruna
Ol siyeh zülfü döküp ol sine-i billûruna
Itr-ı şâhiler sürüp ol gerden-i kâfûruna
Iyddır çık naz ile seyrana kurban olduğum
Sen açıl gül gibi zâr ile hezâr olsun Nedim
Bend bend olsun hâm-ı zülfün şikâr olsun Nedim
Sen salın cânâ yolunda hâksâr olsun Nedim
Iyddır çık naz ile seyrana kurban olduğum
hâke yeksan: yerle bir olmak, yıkık
ıyd: bayram
nâlân: inleyen
cümle: bütün
yârân: dostlar
uşşak: aşıklar
takat: güç
müştak: özleyen, can atan
gâhi: bazen
meh-likâ: ay yüzlü
sahn: meydan, orta yer, sahne
bahâ: kıymet, bedel, değer
ferve-i semmûr: samur kürk
sîne-i billur: çok beyaz göğüs
ıtr-ı şâhî: güzel bir koku
gerdan: boyun
kâfur: beyaz ve yarı saydam, kokusu kuvvetli bir madde
zâr: ağlama
hezâr: bülbül
ham-ı zülf: zülfün kıvrımı
şikâr: av
cânâ: ey can, ey sevgili
hâksâr: toz toprak içinde, perişan
<end>

<start>
Yetmez mi sana bister-ü bâlin kucağım
Serd oldu havâ çıkma koyundan kuzucağım
Âteşlik eder sana bu sînemdeki dâğım
Serd oldu havâ çıkma koyundan kuzucağım
Sen böyle soğuk yerde niçin yatar uyursun
Billâhi döğer dur hele dâyen seni görsün
Dahi küçüceksin yalınız yatma üşürsün
Serd oldu havâ çıkma koyundan kuzucağım
Yaklaştı şitâ ebr-i siyeh tuttu cihânı
Kalmadı sabânın gezecek tâb ü tüvânı
Kurbânın olam geçti Boğaz seyri zamânı
Serd oldu havâ çıkma koyundan kuzucağım
Bir câm çek ey gonce-dehen def'-i humâr et
Çeşmimde hayâlin gibi gel geşt ü güzâr et
Nakşın gibi âyine-i sînemde karâr et
Serd oldu havâ çıkma koyundan kuzucağım
Der sana Nedîmâ bunu tekrâr be-tekrâr
Bigâne ile etme sakın azm-i çemenzâr
Gürgân gibi ağyâr kaparlar seni zinhâr
Serd oldu havâ çıkma koyundan kuzucağım
<end>

<start>
Saba ki dest ura ol zülfe müşg-ü nab kokar
Açarsa ukde-i pirahenin gülab kokar
Ne berk-i güldür o leb çiğnesem şeker sanırım
Ne goncedir o dehen koklasam şarap kokar
Aceb ne bezmde şebzindedar-ı sohbet idin
Henüz nergis-i mestinde buy-i hab kokar
Seni meğer ki gülefsun-u naz terletmiş
Ki sib-i gabgabın ey gonceleb gülab kokar
Nedim sen yine ma'ni-şigaflıkta mısın
Ki nevk-i tiğ-i kalem hun-u intihab kokar
<end>

<start>
Haddeden geçmiş nezâket yâl ü bâl olmuş sana
Mey süzülmüş şîşeden ruhsar-ı âl olmuş sana
Bûy-i gül taktîr olunmuş nâzın işlenmiş ucu
Biri olmuş hoy birisi dest-mâl olmuş sana
Sihr ü efsûn ile dolmuşdur derûnun ey kalem
Zülfü Hârut’un demek mümkin ki nâl olmuş sana
Şöyle gird olmuş Firengistân birikmiş bir yere
Sonra gelmiş gûşe-i ebrûda hâl olmuş sana
Ol büt-i tersâ sana mey nûş eder misin demiş
El-amân ey dil ne müşkil-ter suâl olmuş sana
Sen ne câmın mestisin âyâ kimin hayrânısın
Kendin aldırdın gönül n’oldun ne hal olmuş sana
Leblerin mecrûh olur dendân-ı sîn-i bûseden
Lâ’lin öptürmek bu hâletle muhâl olmuş sana
Yok bu şehr içre senin vasfettiğin dilber Nedîm
Bir perî-sûret görünmüş bir hayâl olmuş sana
<end>

<start>
Bak Sitanbûl'un şu Sadâbad- nev bünyanına
Âdemin canlar katar âb u hevâsı canına
Ey sabâ gördün mü mislin bunca demdir âlemin
Püşt-i pâ urmaktasın İran'ına, Turan'ına.
Ey felek insaf, ey mihr-i cihân-ârâ âmân
Bir nazîri var ise söylen konulsun yanına.
Ben de bilmem böyle rûh-efzâlığın aslın meğer
Hızr tohm-ı ömr-i câvîd ekti nahiistanına.
Sizde böyle müşk olur mu deyü hâkinden biraz
Ah göndersem, sabâ ile Huten hakanına.
Cedvel-i sîm içre âdem binse bir zevrakçeye
İstese mümkin varılmak cennetin tâ yanına.
Olsa Kisralar zamanında ya Firdevsf anı
Eylemez miydi şeref Şehnfime'nin unvanına.
Cûş kıl ey rûh-ı Kâvus, ey revan-ı Cem, işit:
Ben kapılmam ehl-i târihin sühan-sencamına.
İkiniz de olmamış mâlik ana, aldım haber
Çerh-i pîrin and verdim dinine îmanına.
Dersiniz kim! "Çerh-i pîre yok yere verdin kasem,
Kim o bî-îmandır anın kim bakar îmanına? ".
Vaktinizde cerh âmenna ki bî îman idi,
Ehl-i dil makrûn idi endûh-ı bî pâyânına.
Şimdi amma ehl-perverdir, müselmândır tamâm
Olalı mahkûm Sultan Ahmed'in fermanına.
Şüphesiz Nûşîrevfln'ın tacı başından düşer
Baksa tâk-ı ser-bülend-i kasr-ı izz ü sânına.
Müddef-i Osmâniyân içre zamân-ı devleti
Benzemiştir nevbahârın mevsim-i nîsfinına
<end>

<start>
"Elbette Nedimaya gelirken susar ebcet
Bir lâle yeter başkaca tarihe ne hâcet."
Büyük Ahmet Nedim'in kârı öğretmek imiş her an
Şiir hem bilgi dünyasında üstün usta bir insan
Bir akşam ansızın bir çağrı ermiş "Gel" deyu haktan
Ne can kalmış ne canan ne yoldaş ancak tertemiz imân
Anarlar haşredek elbet şiirden zevk alan ahbâb
Ölüm tarihi olmuş Nedim'i şah'ı ceys'i enbiyâ yarâb.
(İstanbul Karacaahmet mezarlığındaki kitabesinden) 
Kaynak: Ölüm ve Mezar Şiirleri Antolojisi / M. Orhan Bayrak / Bilge Karınca Yay.)
<end>

<start>
Bir safa bahşedelim gel şu dil-i nâ-şâda
Gidelim serv-i revânım yürü Sa’dâbâd’a
İşte üç çifte kayık iskelede âmâde
Gidelim serv-i revânım yürü Sa’dâbâd’a
Gülelim oynayalım kâm alalım dünyâdan
Mâ’-i tesnîm içelim Çeşme-i nev-peydâdan
Görelim âb-ı hayât akdığın ejderhâdan
Gidelim serv-i revânım yürü Sa’dâbâd’a
Geh varıb havz kenarında hırâmân olalım
Geh gelib Kasr-ı Cinân seyrine hayran olalım
Gâh şarki okuyub gah gazelhân olalım
Gidelim serv-i revânım yürü Sa’dâbâd’a
İzn alıb Cum’a namazına deyû mâderden
Bir gün uğrulayalım çerh-i sitem-perverden
Dolaşıb iskeleye doğru nihân yollardan
Gidelim serv-i revânım yürü Sa’dâbâd’a
Bir sen ü bir ben ü bir mutrib-i pâkîze-edâ
İznin olursa eğer bir de Nedîm-i şeydâ
Gayrı yârânı bugünlük edib ey şûh fedâ
Gidelim serv-i revânım yürü Sa’dâbâd’a
<end>

<start>
Eğer, bütün etrafındakiler panik içine düştüğü
ve bunun sebebini senden bildikleri zaman
sen başını dik tutabilir ve sağduyunu kaybetmezsen;
Eğer sana kimse güvenmezken sen kendine güvenir
ve onların güvenmemesini de haklı görebilirsen;
Eğer beklemesini bilir ve beklemekten de yorulmazsan
veya hakkında yalan söylenir de sen yalanla iş görmezsen, 
ya da senden nefret edilir de kendini nefrete kaptırmazsan, 
bütün bunlarla beraber ne çok iyi ne de çok akıllı görünmezsen;
Eğer hayal edebilir de hayallerine esir olmazsan,
Eğer düşünebilip de düşüncelerini amaç edinebilirsen,
Eğer zafer ve yenilgi ile karşılaşır
ve bu iki hokkabaza aynı şekilde davranabilirsen;
Eğer ağzından çıkan bir gerçeğin bazı alçaklar tarafından
ahmaklara tuzak kurmak için eğilip bükülmesine katlanabilirsen, 
ya da ömrünü verdiğin şeylerin bir gün başına yıkıldığını görür
ve eğilip yıpranmış aletlerle onları yeniden yapabilirsen;
Eğer bütün kazancını bir yığın yapabilir
ve yazı-tura oyununda hepsini tehlikeye atabilirsen; 
ve kaybedip yeniden başlayabilir
ve kaybın hakkında bir kerecik olsun bir şey söylemezsen;
Eğer kalp, sinir ve kasların eskidikten çok sonra bile
işine yaramaya zorlayabilirsen
ve kendinde 'dayan' diyen bir iradeden
başka bir güç kalmadığı zaman dayanabilirsen;
Eğer kalabalıklarda konuşup onurunu koruyabilirsen, 
ya da krallarla gezip karakterini kaybetmezsen;
Eğer ne düşmanların ne de sevgili dostların seni incitmezse;
Eğer aşırıya kaçmadan tüm insanları sevebilirsen;
Eğer bir daha dönmeyecek olan dakikayı, 
altmış saniyede koşarak doldurabilirsen;
Yeryüzü ve üstündekiler senindir
Ve dahası
sen bir İNSAN olursun oğlum...
<end>

<start>
çevrende herkes şaşırsa bunu da senden bilse
sen aklı başında kalabilirsen eğer
herkes senden kuşku duyarken hem kuşkuya yer bırakır
hem kendine güvenebilirsen eğer
bekleyebilirsen usanmadan
yalanla karşılık vermezsen yalana
kendini evliya sanmadan
kin tutmayabilirsen kin tutana
düşlere kapılmadan düş kurabilir
yolunu saptırmadan düşünebilirsen eğer
ne kazandım diye sevinir, ne yıkıldım diye yerinir
ikisine de vermeyebilirsen değer
söylediğin gerçeği eğip büken düzenbaz
kandırabilir diye safları dert edinmezsen
ömür verdiğin işler bozulsa da yılmaz
koyulabilirsen işe yeniden
döküp ortaya varını yoğunu
bir yazı-turada yitirsen bile
yitirdiklerini dolamaksızın dile
baştan tutabilirsen yolunu
yüreğine sinirine dayan diyecek
direncinden başka şeyin kalmasa da
herkesin bırakıp gittiği noktada
sen dayanabilirsen tek
herkesle düşüp kalkar erdemli kalabilirsen
unutmayabilirsen halkı krallarla gezerken
dost da düşman da incitemezse seni
ne küçümser ne de büyültürsen çevreni
her saatin her dakkasına
emeğini katarsan hakçasına
her şeyiyle dünya önüne serilir
üstelik oğlum adam oldun demektir
<end>

<start>
çevrende herkes şaşırsa bunu da senden bilse
sen aklı başında kalabilirsen eğer
herkes senden kuşku duyarken hem kuşkuya yer bırakır
hem kendine güvenebilirsen eğer
bekleyebilirsen usanmadan
yalanla karşılık vermezsen yalana
kendini evliya sanmadan
kin tutmayabilirsen kin tutana
düşlere kapılmadan düş kurabilir
yolunu saptırmadan düşünebilirsen eğer
ne kazandım diye sevinir, ne yıkıldım diye yerinir
ikisini de vermeyebilirsen eğer
söylediğin gerçeği büken düzenbaz
kandırabilir diye safları dert edinmezsen
ömür verdiğin işler bozulsa da yılmaz
koyulabilirsen işe yeniden
döküp ortaya varını yoğunu
bir yazı turada yitirsen bile 
yitirdiklerini dolamaksızın dile
baştan tutabilirsen yolunu
yüreğine sinirine dayan diyecek
direncinden başka şeyin kalmasa da herkesin 
bırakıp gittiği noktaya
sen dayanabilirsen tek
herkesle düşüp kalkar erdemli kalabilirsen
unutmayabilirsen halkı krallarla gezerken
dost da düşmanda incitemezse seni
ne küçümser nede büyültürsen çevreni
her saatin her dakikasına
emeğini katarsan hakçasına
her şeyiyle dünya önüne serilir
üstelik oğlum ADAM OLDUN demektir.
<end>

<start>
Tüm çevrendekiler kendinden geçip de
Seni suçladıkları anda soğukkanlı kalabilirsen
Herkes senden şüphelendiği halde
Onların kuşkularını hoş görebilirsen
Bekleyebilir ve beklemekten yorulmazsan eğer
Haksız şuçlamaya uğrar dakarşılık vermezsen
Garez beslemediğin halde, gareze tahammül eder 
Akıllıca konuşmaz fazla uysal görünmezsen
Düşünebildiğin halde
Kölesi olmazsan düşüncelerinin
Hayal kurma gücün olduğu halde
Tutsağı olmazsan hayallerinin
Eğer felaket ve saadetle yüzyüze gelirde
Bu iki sahtekârı aynı şekilde karşılayabilirsen
Tüm ömrünü adadığın şeylerin yılkıldığını görürde
Kırık dökük araçlarla yeniden yapabilirsen
Kalbini sinirlerini ve tüm vucudunu; 
İş işten geçsede gayen için diriltebilirsen
Ve 'dayan' diyen iradenden başka bir gücün 
Kalmadığı halde dayanabilirsen...
Ne dostların ne de düşmanların sözleri incitmezse seni
Gereğinden çok bağlanmadan saygı duyarsan herkese
Eğer her dakikanın doldurabilirsen altmış saniyesini
O zaman dünya da senindir, içindeki her şey de
Hatta daha çoğunu da ellerinde bulursun
Asıl önemlisi oğlum o zaman gerçek ADAM olursun...
<end>

<start>
sırtlan beyaz adamın yükünü 
dök ortaya en iyi mahsülünü
gönder oğullarını sürgüne
efendilerinin istediği hizmete
yüklen beyaz adamın yükünü
vahşidir barışın savaşları
doldur tıka basa açlığın ağzını
ve emret hastalığa durmasını
sen hedefine en yakın olduğunda
sona erer ötekilerin arayışı
tembelden ve budala kafirden gözünü ayırma
düşürür senin bütün umutlarını suya
<end>

<start>
Uyuyamayacaksın
Memleketinin hali
Seni seslerle uyandıracak
Oturup yazacaksın
Çünkü sen artık o eski sen değilsin
S....................
<end>

<start>
Şu haline bak da utan! 
  Ne  okuma bilirsin ne sayı, 
  Ne  üstünde var ne başında, 
  Ne  midende ne kursağında, 
  Bari gel de görgünü arttır
  Medeniyet öğren ayı.
....................
<end>

<start>
Bir çift güvercin havalansa
Yanık yanık koksa karanfil
Değil bu anılacak şey değil
Apansız geliyor aklıma
Neredeyse gün doğacaktı
Herkes gibi kalkacaktınız
Belki daha uykunuz da vardı
Geceniz geliyo....................
<end>

<start>
Balıklar için deniz lazım,
Sevişmek için işsiz olmak....................
<end>

<start>
Atatürk'ün bir sözü vardı 
Yediveren gül gibi açardı
Atatü....................
<end>

<start>
Yaşamak güzel şey doğrusu
üstelik hava da güzelse
hele gücün kuvvetin yerindeyse
elin ekmek tutmuşsa bir de....................
<end>

<start>
Tanıdığım bir ağaç var
Etlik bağlarına yakın
Saadetin adini bile duymamış
Allah’ın isine....................
<end>

<start>
O gün gelsin neşemiz tazelensin de gör
Dünyayı hele sen bir barış olsun da gör
Seyreyle gulu bülbülü
Çifter aylar gökyüzünde
Her gece ayin on dördü
Kuşlar geçecek damların üstünden
Kuşlar konacak dallara
Kanat seslerini duyup uyanırlarsa
Gene kuşlarla uyusun çocuklar
Olanı biteni anlatma
Hiç görmediğ....................
<end>

<start>
Hava ne kadar güzel öğretmenim
Yollar, ağaçlar, kuşlar ne kadar güzel
Yeryüzü pırıl pırıl öğretmenim.
Gizlisi saklısı kalmamış dünyanın
Nesi var n....................
<end>

<start>
Bayılırım şu düzenli dünyaya
Kışı, yazı, baharı, güzü, gecesi gündüzü sırayla
Ağaçların kökü içerde
Dalların başı yukarda
İnsanların aklı başında
Beş parmak yerli yerinde
Baş, işaret, orta, yüzük ve serçe
Diyelimk....................
<end>

<start>
Uyandım ki ses içinde kalmışım
Yüzüm gözüm ağzım burnum ellerim
Aralanan deniz kapısının sesi bu
Silkelenen güneş tavuğunun sesi
Diş rengindeki halatın gıcırdayan sesi
Ağaç biçimindeki se....................
<end>

<start>
Dört kişi bir parkta çektirmişiz
Ben, Oktay, Orhan bir de Şinasi
Anlaşılan sonbahar
Kimimiz paltolu....................
<end>

<start>
Dağıtır saçlarını ve yalvarıp uzaktan
Mavi bir iklim gibi çağırır beni sesin,
Tertemiz göklerinde ....................
<end>

<start>
Köle sahipleri ekmek kaygısı çekmedikleri için felsefe yapıyorlardı, 
Çünkü 
Ekmeklerini köleler veriyordu onlara; 
Köleler ekmek kaygısı çekmedikleri için
Felsefe yapmıyorlardı,
Çünkü 
Ekmeklerini köle sahipleri veriyordu onlara....................
<end>

<start>
Çocukluğunu düşünüyorum Emilia
Deniz boyundaki ıssız yolu sabahleyin
Hani saçların, atkın uçuşurdu rüzg....................
<end>

<start>
Ada vapuru yandan çarklı
Bayraklar donanmış cafcaflı
Simitçi kahveci gazozcu
Şınanay da şınan....................
<end>

<start>
Maviyi anlarsın.
Denizi anlarsın.
Mavi denizi
Zor anlarsın........................
<end>

<start>
Zaman mı geçti, yok ben mi esriktim,
Zakkuma bağlardım güneşi,
Gecenin ağır ununu elerdim,
Ay beniisrai....................
<end>

<start>
Bir çift güvercin havalansa
Yanık yanık koksa karanfil
Degil bu anılacak şey degil
Apansız geliyor aklıma.
Neredeyse gün doğacaktı
Herkes gibi kalkacaktınız
Belki daha uykunuz vardı
Geceniz geliyo....................
<end>

<start>
Mehmet
Hazineler içindesin
Bu toprağın altında ne v....................
<end>

<start>
Ölürken çocuklarımı unuttum
Küçük deniz kirpikleriyle sabah
Denedim bütün sabahları.
Sana sürgünümün şarabını bıraktım al
Mumlarını güzelliğin ve hiçliğin
Bir de kaygumun sol....................
<end>

<start>
Tam üç ay hasta yattım, 
      kendimi bilmeden
      ve şehrin....................
<end>

<start>
Yonca Pazar günü toplanır, insan pazartesi
Peygamber çiçeği bilmeden ölür
Omaholar çiçek koparmaz gece
Çünkü bolluğu ölüler getirir bize
Suda boğulmuş martı ölümsüzdür
....................
<end>

<start>
Köle sahipleri ekmek kaygusu çekmedikleri
için felsefe yapıyorlardı, çünkü 
Ekmeklerini köleler veriyordu onlara; 
Köleler ekmek kaygusu çekmedikleri için 
Felsefe yapmıyorlardı, çünkü ekmeklerini
Köle sahipleri veriyordu onlara. ....................
<end>

<start>
sela verilirken kalktık kahveden ,
cumaydı,yılın en beklemiş günü,
yemeni gibi üstünde tabutun,
gölge veren ağaçsız bir gökyüzü.
kızın babası yanımızda,boyu nuzun,
zayıf,ağzında mırıltılar,
on köylü,iki subay bir tezkereci er,
sıralandık ahşap mescidin avlusunda,
namaz kılmadı adam,ağlamıyordu da,
alnı bir uzun sabrın kabaran gelgiti,
sürgün duvarı bekleyişin,
dünyaya çok yakın bir gece gibi,
aldık cenazeyi sarsmadan,iğreti
ve hafif,gözlerimiz yerde,
kayıp bir tayın izini süreriz sanki,....................
<end>

<start>
Bir yanımca sen, bir yanımca
Horatius’un sevdiği akasyalar,
Taş bir kabartmadan alınma
Ayrıntı gibiyiz, e....................
<end>

<start>
Bu gürül gürül otların yanıbaşında
Ağacın gölgesine değdi ....................
<end>

<start>
Haydi burda öl dediler bana
Ölmek istemiyorum demedim
Demedim ama
Şimdi bilmek istiyorum
Toprak gene bizim zamanımızdaki....................
<end>

<start>
Dün iki katliydi, 
Bugün üç katli
D....................
<end>

<start>
Benim de öyle akşamlarım vardır.
Kapıdan girince anama sarıldığım, 
Çocuklara karamela ve....................
<end>

<start>
Sana koşuyorum bir vapurun içinde 
Ölmemek, delirmemek için.
Yaşamak; bütün adetlerden uzak
Yaşamak....
Hayır değil, değil sıcak
Dudakların hatırası;
Değil saçlarının kokusu
Hiçbiri değil.
Dünyada büyük fırtınaların koptuğu böyle günlerde
Ben onsuz edemem.
Eli elimin içinde olmalı,
Gözlerine bakmalıyım,
Sesini işitmeliyim.
Beraber yemek yemeliyiz
Ara sıra gülmeliyiz.
Yapamam onsuz edemem.
Bana su, bana ekmek, bana zehir;
Bana tad,  bana uyku
Gibi gelen çirkin kızım.
Sensiz edemem.
<end>

<start>
Bugünlerde bir akşam,  şehrin aynalı gazinosuna ve aynaların içine 
Selim-i salis gibi oturacağım.
Önümde rakı... dışarda akşam. akıntı, kayıklar ve gelip geçen...
Meyhanenin kapısından, iki elini gözüne siper edip bakan birisi;
'' Bu herif aşık '' diyecek.
Saçları perişan, dudakları mürekkepli, hali bencileyin serseri bir kızı
Büyük bir sandal
- Akıntının içinden çekip 
Rakı kadehimle benim arama bırakacak
Diyeceğim:
'' Bu akşam değil bir başka akşam seni alıp bir kocaman şehre göyüreceğim:
''O şehirde toprak çoktan patlamıştır;
''Yıkılmıştır bildiklerim;
''Kocaman cepheleriyle borsalar, saraylar, kimbilir belki de mahkemeler, zindanlar...
''Masaldır artık
''Onların kahramanlığı, onların merhameti, onların fazileti...
Ezanalar, mevlütler, harbler, taburlarla kahramanlar...
Kafam alkolsüz, ellerim kelepçesiz,
Seni bir akşamüstü, Sotiraki' nin gazinosundan
Rakı kadehimle benim aramdan alıp
Altın akşamların sarı çocukların tırmandığı
Kuşların öttüğü ve yemişlarin yendiği
Hudutsuz ve çitsiz,
Perisiz ve cinsiz,
Kümessiz ce evsiz
Hasılı numarasız
Bir memlekete götüreceğim.
İstasyondan iner inmez
Seni metrolar başka beni başka tarafa götürsün. Zararı yok1
Yalnız yine böyle kumral akşam üstleri
Yapayalnız kaldığım kasım akşamları
Buruşuk manton, dağınık saçların;mürekkepli ağzın ve hemşire çahrenle
- Ayaklarını bir sandalyeye dayayıp-
Bana iki satır birşey söyleyeceksin:
''Bugün ne yaptın, çalıştın mı? ''
İstersen sonra kalkar, gezmeye gidersin
Bensiz...
Sen bilirsin.
<end>

<start>
Çıplak heykeller yapmalıyım,
Çırılçıplak heykeller
Nefis rüyalarınız için
Ey önünden geçen ak sakallı kasketli,
Yırtık mıntanından adaleleri gözüken
Dilenci
Sana önce
Şiirlerin tadını
Aşkların tadını
Kitaplardan tattırmalıyım
Resimlerden duyurmalıyım. resimlerden...
Şu oğlan çocuğuna bak
Fırça sallıyor
Kokmuş manifaturacının ayağına
Dörtyüzbin tekliğinden
On kuruş verecek
Seni satmam çocuğum 
Dörtyüzbin tekliğe,
Ne güzel kaşların var
Ne güzel bileklerin
Hele ne ellerin var, ne ellerin.
Söylemeliyim,
Yok
Yok... meydanlarda bağırmalıyım.
Bu küçük
Güllerin buram buram tüttüğü
Anadolu şehri kahvesinde
Kiraz mevsiminin
Sevişme vakti olduğunu.
Resimler seyrettirmeli, şiirler okutturmalıyım
Baygınlık getiren şiirler
Kiraz mevsimi, kiraz
Küfelerle dolu pazar.
Zambaklar geçiriyor bir kadın.
Bir kadın bir bakraç yoğurt götürüyor
Sallıyor boyacı çocuğu fırçasını
Belediye kahvesinde hâlâ o eski, o yalancı
O biçimsiz bizans şarkısı.
Sana nasıl bulsam, nasıl bilsem,
Nasıl etsem nasıl yapsam da 
Meydanlarda bağırsam
Sokak başlarında sazımı çalsam
Anlatsam şu kiraz mevsiminin 
Para kazanmak mevsimi değil
Sevişme vakti olduğunu...
Bir kere duyursam hele güzelliğini, tadını,
Sonra oturup hüngür hüngür ağlasam
Boş geçirdiğim, bağırmadığım sustuğum günlere
Mezarımda bu güzel, uzun kaşlı boyacı çocuğunun
Oğlu bir şiir okusa
Karacaoğlan'dan
Orhan Veli'den
Yunus'tan, Yunus'tan...
<end>

<start>
Kıyısına tuz ıleten ruzgarı
Balıkların yurudugunu duyuyorum
Dinlerim yosunların konustugunu
Midyelerin agladıgını
Askın bır kanadı var kırmızıdır
Delinir
Kan akar
Bir kanadı var
Zehir yesili
<end>

<start>
İnsanlar köprüden geçmediği zaman
Acaba köprü düşünür mü? 
Çamaşır mandalını gözlerinde allayan meczubun geçtiğini
Üsküdar iskelesinin kanapelerinde güneş banyosu yapanı
Üsküdar kıyılarının ötesindeki
Kastamonu, Sivas, Safranbolu… Erzurumu.
Burada insanların içinde büyük dürbünler.
Güller gibi açmıştır.
Yufkacılar burada açarlar, koskocaman oklavalarla
-İçlerindeki hamurdan-
Şeffaf ve titrek memleket rüyalarını.
Alyanaklı, beyaz, kalın şekerciler; 
Akide ve bergamutlarını mermer tezgâhlara
vurdukları zamanki kasvetsiz hallerini burada
kaybeder, burada şairleşirler
hışırtı ile ve kocaman bıçaklarla kesilen tahan
helvalarının kokusu ellerinde
Askerî müzedeki, balmumundan yeniçeri heykelleri gibi, güzel, büyük insanlar
Burada omuz omuza; 
Kötü yağlarla yaptıkları börekten şişmanlamış, iyi insanlarla
Dalgıcı seyrederler.
Onlar ki küçük parmaklarını birbirine vermişlerdir.
Onlar ki sarı elbiselerinin içinde
Kazsız köyün sıcak gecelerini
Kırağıları ve zelzeleleri, fezeyanları ve harbleri görmüşlerdir:
Onlar ki yağsız köpüklü ayranlar içmiş, taşlı bulgur pilâvı yemişlerdir:
Küçük parmaklarını birbirine vererek…
Bazen birdenbire sarası tutup düşerek..
Nereden gelir, nereye giderler? 
Küçük parmaklarını birbirine vererek…
Bunlardır köprünün sairfilmenamları.
Hepsi yirmişer, otuzar yaşında ihtiyar rüyaları görmüş; 
Aşağıda, İstanbul bıçkınlarının söğüştüğü sandallarda.
Balıkçıların torik yakaladığına onlardan daha çok memnun; 
Çifti altmış paraya satılan bayat simitlerden hoşlanırlar.
Onlarda her şey bir derin uykudadır
Kahramanlık, dostluk, sevgi ve müsamaha…
Bütün lüzumlar ve lâzımlar.
Şu ensesi dümdüz ustura ile alınmış
Saçları arkaya taranmış.
Bol elbiseli, altın bakışlı, sarışın, uzun bacaklı adam
Kimdir biliyor musunuz? 
Onu köprüden başka, bir de eski polisler tanır:
-Ulan sen yine buralarda mısın? derler.
Omuzlarını kısar, ellerini cebinden çıkarır, atar ağzından cigarasını
- Gidiyoruz be muavin bey ağabey, der.
Bu meşhur yankesici, Yedikuleli İstavrodur
Ve hoş çocuktur.
Bir başkası gece saat ondan sonra vapurları ve ışıkları
seyreder, güler.
Ah ona bir bilet alan olsa dünyayı dolaşmak işten değil; 
Onun yanındaki gitmemeyi, gitmek isteyerek düşünmekte
Yalnız bu sonuncuda her şey yalancı, hülya, ve melânkolidir.
Her kim ki bir arkadaş bulmak için dolanmakta ise
Ondan çekinmeli..
Köprüde arkadaş olunmaz; 
Köprüden seyredilir.
<end>

<start>
Bazı akşam üsteleri, oturur
Hikayeler yazardım, deli gibi! 
Ben hikaye yazarken
Kafamdaki insanlar
Balığa çıkarlardı.
Kadınlar, kahve cezvelerini ısıtan,
Mavi ışıklı ispirto lambalarını yakarlardı.
<end>

<start>
Neremden geliyor bu sevinç?
Sana baktıkça çocuğum:
Maviliklerin, badem ağaçlarının, metrük havuzların kurbağa seslerinin
Güzelliğinim
İskele çımacısının altın yüreğini...
Gelecek bir sabah vakti, güneşten;
- Derin elemlere rüzgar-
Bastonunda kış armutları asılı
Küpeştesinde ekmek ayvaları,
Kirli yelkenine fırtınalar sarılı
Kavunlarında sulh ve sükun
Halatlarında mesut sahillerle
Bir ceylan-ı bahri
<end>

<start>
İstemem eski rüyalardaki kadın resimlerini: 
Tombul ve beyaz.
Bana bir taze dişin, yazın kumsalda kızarmış
Tüylü altın bacağın yeter
Ve tren yollarında tüten öğlelerin...
Kışın şarap içtiğimiz kahvelerdeki
Boyalı kadınlar rüyası... bitsin.
Ne su başlarında tavus tüyleri gibi çeşitli böceklerin hasreti
Ne çayır içinde gülüşen çocukların yırtık mintanları
Sen: Taze dişlerinde hıyar kokusu...
Ağzında olgun domateslerin çekirdeği, 
Karpuz ve erik.
Doldursun bütün bu sahili Marikula
Çıplak dizlerinde ağları ördüğün zaman
Birdenbire sancılanarak yapacağın çocuklar.
Vapurlara seslenecekler Marikula: 
- Hey, kaptan dur! 
Her dokuz ay on günde ikizlerini
Sandallar boş bekliyor.
Balık yalnız tutulmuyor Marikula;
Bacakları çevik çocuklarım sendedir! 
Doğur Marikula doğur!
<end>

<start>
Bize bir masa ayır Yankimu
Aleksandra´mla benim için
Bir masa.
Üstü çiçeksiz
Örtüsü gazeteden
Şarabı aşktan
Hem hülyadan.
Aleksandra´m mızıka çalsın
Siyaha çalar parmaklarıyla
Güftesi bayağı şarkılar
Adi havalar.
Meyhane acı zeytinyağı koksun
Sen hoşnut ol Yanakimu.
<end>

<start>
Fırtınaları ayağınıza
Meltemleri saçınıza yollayacağım.
Yakamozlar tırmanacak göğsünüze
Martılara söyleyeceğim gelsinler.
Sivriada´nın boz tavşanları
Kulağınıza fısıldayacak.
Sandalsız balıkçılar da gelecek.
Ay ışığını
Martının sırtından alıp
Akşam üstlerini
Kordela balığından
Karabataklardan karanlığı
Ben alıp getirsem...
Nisan yağmurları yağmış Levent´e
Onlar tanıklık etsinler olmazsa.
Nisan ya...
<end>

<start>
Akşam üstleri geliyor
Tam insanlar işten çıkarken.
Salkım salkım tramvaylardan
Bir güzel çocuk yüzüyle gülümsüyor
Namussuz, akşam üstleri geliyor.
Neremden yakalıyor, bilmiyorum
Ben tam sevmeye hazırlanırken
On altı yaşındaki sevgilimi.
Elini elimle tutmak
Yirmi dört saatte bir
Sıcak bir laf dinlemek isterken
Rezil... Tam o saatlerde geliyor.
<end>

<start>
Evimiz kilisenin karşısındaydı. Bu, akşamüstleri lacivert kesilen gökyüzüne, neftileşen çamlara kırmızı tuğladan vücudu ile yaslanan, çan kulesi olmadığı için tepesine her zaman bir karga yahut da şair bir martı konan haçı ile Bizans'tan beri Rum kalfanın Ortodoks ve cahil kafasından restore edilmiş, kiliseden çok bir Bizans derebeyinin evine benzeyen bir binadır. Bir tek kubbesi vardır. Bina çirkin değildir. Ama güzel de değildir. Küçük kubbelerin bulunması lazım gelen yerlerde mazgala, burca benzeyen delikler, çıkıntılar vardır. Gündüzün kalın, -daha doğrusu görüle görüle bıkılmış haliyle-akşam olunca neftinin, koyu mavinin, elle tutulması kabil hale gelen renklerin içine kiremit rengiyle yapışıp kaldığı zaman, tepesindeki haçından tutup, kuşu bile kaçırtmadan, bir çıkartma gibi ıslatıp defterin koyu mavi zemini üzerine çıkarır da duvara asabilirseniz seyrine doyamazsınız.
Galiba kilise mayıs akşamlarında bu hale gelirdi. Ben de mayıs akşamlarında çıkartma çıkaran bir çocuk, belki de ressam olmadığıma hayıflanırdım. Kilisenin çan kulesi, ön taraftaki boş arsadaydı. -Buna çan kulesi demek de doğru değil a! -İki tane çanı vardı. Biri merasimle ölü günlerinde çalan büyük çan, ötekisi her günkü dua ve vapur vaktini köye haber veren küçük çan. Çanların biraz gerisindeki iki çam ağacı arasına konmuş kalasın üstünde o gün ilk defa papaz efendiyi gördüm. İki simsiyah gözü, simsiyah bir sakalı vardı. Ayak ayak üstüne atmıştı. Siyah şapkasını dizlerinin üstüne koymuştu. Sırtında elle dokunulmadan giyilmiş gibi sadakor bir gömlek parlıyordu. Yağlı saçları, çok beyaz, geniş alnının üstüne haşarı bir çocuğun ki gibi dökülmüştü.
-Merhaba, bey, dedi.
-Merhaba, papaz efendi.
-Nasılsınız efendim? Komşuyuz galiba?
-Komşuyuz.
İki sıra, sadakor gömleği gibi beyaz dişi, siyah sakalının arasından parlayıverince yüzünden o Bizanslı, Ortodoks mana uçuvermişti. Yemek yiyen bir amele kadar güzeldi şimdi. Bütün kilise havasını bir maske gibi çıkarıp atmıştı sanki.
-Sizin valideye söyler misiniz, dedi bu kış bahçeye ben bakayım.
-Söylerim, dedim.
Söyledim. Ertesi gün sabah sabah onu bahçede buldum. Elinde bel vardı. Uzun pardösüsünü elma ağacına korkuluk gibi germişti. Bembeyaz kolları adaleli idi. Uzun, ince parmaklı ellerini kazmanın sapına dayayıp durdu. Bir avuç topraktan aldı ellerine:
-Severim toprağı. Bu sessiz, mütevazi, sakin, deli şeyi, dedi. Hayat bundandır işte. Biz canlı mıyız bunun yanında. Onun için bundan yapıldık, derler.
-Filozofsunuz galiba, papaz efendi?
-Hayır! Ne papazım ne filozofum. İnsanım. Topraksız, evsiz, barksız, hem de dinsiz.
-Dinsiz mi?
-Bir bakıma elbet dinsizim. Ama sanırım ki Allah varsa bizi yaşamak için yaratmış. Böyle olunca kabul.
-Vazgeçelim, dönelim toprağa, dedi.
-Kaç yaşındasınız papaz efendi?
-Altmış Üç
-Ne? ...
Dimdik dikildi. Bir dirhem kötü eti, kötü yağı yoktu. Ahenkle dimdik duran vücudunda fazla hiçbir şey yoktu.
-Maşallah! Olur şey değil! Kırk yaşından fazla görünmüyorsunuz.
-Yaşamak için yerim. Bulursam bol şarap içerim. Sigarayı ağzımdan düşürmem. Yaprak yerim. Kuş yerim. Daha olmazsa toprak yerim. Ama insan eti yemem. Hep mideden. Sağlam bir midem var. Çok yemem. Makineyi döndürecek kadar yerim. Fazla istemem. Keyifle yerim. Keyifle içerim. Bu gençlik ondan. Hiçbir şeye aldırmam. Papaz rakı içiyor, sarhoş oluyor, papaz kızlara bakıyor, papaz gülüyor derler. Desinler, vız gelir. Hayatta bir şey yapmak istediğim halde yapamadım. Kumar oynamadım. O kadarına elim varmadı. Yoksa insanların yaptığı her şeyi yapmak isterim. Gençliğimde kuru ekmekle soğan yerdim. Ama genç kızları görünce tay gibi kişnerdim.
-Ne diyorsunuz papaz efendi?
-Öyleydim efendim. Neden? Papazım diye mi yapmayacağım. Güzel şeylere bayılırım. Güzel kızlara, iyi şaraplara, otlara, ağaçlara, çiçeklere, kuşlara...Güzel olan her şeye.
Güzel de Türkçe konuşuyordu.
-Sonra yine görüşeceğiz, müsaade, dedi.
Ayağını belin üstüne hırsla vurdu.....................
<end>

<start>
Nedir bu kuş, bilmem ki? Sonbaharda bulutlar turunç renklidir. Sonbaharda yapraklar konuşur. Lodoslu İstanbul denizi ne baş döndürücü şeydir! Bir lodoslu günde vapura atlayıp her ipin, her madenin ıslık çaldığı bir vapurda Adalara gidip gelirim. Akşamüstü bazen Köprü´nün ortasında durup Sultan Selim´in arkasındaki bulutlarda kırmızı rengin oyunlarını seyrederken, bir sahra vahasında muazzam bir şehir, bir eski Bağdat, bulutlardaki deniz muharebesini seyrederdim. Tramvaylar o şehri taşır, vapurlar o bulutlar şehrinin muhariplerini götürür, biz, bu hakikî şehrin sakinleri, tiyatro seyircileri gibi sessiz, âdeta geçenler bile durmuş gibi olur, seyrederiz.
Minareden minareye asılı kırmızılıklar, portakala, Trabzon hurmasına benzer yemişler sarkıtan sonbahar akşamlarında ben bıldırcını hatırlarım. Hepsini, bulutlardaki eski Bağdat´ı, minarelerdeki ananasları, insanların eski elbiselerindeki şaşaayı, hamal çocuğunun çıplak ayaklarındaki renkten çizmeleri, ayyaşın etrafını saran eski şarap hâlesini, hepsini; bütün bu yalancılığı, binbir gece hikâyelerinin ancak çocukları saran rûyasını, hepsini bir tarafa bırakıp bir beli kuşaklı adamın iplere dizip meyve hevengi gibi götürdüğü bıldırcınları düşünürüm. Ben, serçeleri de, atmacaları, saka, florya, isketeleri de severim, hattâ uzak memlekete kuşlarını rûyalarımda görür, bazan şiir ya....................
<end>

<start>
Kış, Ada’nın her tarafında yerleşebilmek için rüzgârlarını poyraz, yıldız poyraz, maestro, dıramudana, gündoğusu, batı karayel, karayel halinde seferber ettiği zaman; öteki yakada yaz, daha pılısını pırtısını toplamamış, bir kenara, oldukça mahzun bir göçmen gibi oturmuştur. Gitmekle gitmemek arasında sallanır bir halde, elinde bir pasaport, çıkınında üç beş altın, bekleyen bu güzel yüzlü göçmen tazeyi benden başka bu Ada’da seven hemen hiç kimse yoktur, diyebilirim. –Övünmek için değil-
Herkesin yeni başlayacak olan altı-yedi aylık soğuk hayata kendini şimdiden alıştırmak ve hazırlamak için bir şeyler yapmaya çalıştığı öyle günlerde ben, tembelliğim, hep kaçanı kovalama huyumla yazın, o güzel göçmenin peşine düşmüşümdür. Nerede yakalarsam orada kucaklarım onu. Kimi bir çamın gölgesinde durgun ve güneşsizdir. Kimi bir çalılığın kenarındaki çimenlikte bütün eski ihtişamıyla daha yeni başlamıştır.
Yazın daha parça parça, lime lime, bohça bohça eşyalarıyla gitmek için fazla telaş etmediği Ada’nın bu yakasında, hiçbir ev yoktur. Yalnız bir tek kır kahvesi vardır.
Bir küçük koyun hemen beş-on metre yukarısında, bir apartman terası kadar ufak bu kır kahvesinin tahta masaları üstünde, hâlâ karıncalar gezer. Hâlâ sinekler kahve fincanının etrafına konarlar. Bütün sesler kesilmiştir. Kimi gökyüzünden bir uçak homurtusu gelir. İçindeki, şimdi Yeşilköy’e inecek yolcuları düşündüğüm, yalnız bu yazıyı yazarken oldu. Ondan evvel de uçaklar geçmişti. Ama, hiç içindeki Yeşilköy’e neredeyse ineceklerini, daha şu iki satırın sonunda inmiş bile olduklarını düşünmemiştim.
Kahvecinin kendisi sevimsiz bir adamdır. Kahveciden çok, ters bir devlet memuru hüviyeti taşır. Hastalıklı olmasa, doktorlar fazla yorulmamasını salık vermemiş olsalar, dünyada kahveci olmazdı. Tersine, ben ömrümce iyi bir kahve bulamadığım için, kahveci olmamışımdır. Bir kır kahvesi, bir köyün kahvesinin üç-beş gediklisi… bundan güzel bir ömür mü olur, elli-altmış senelik yaşam, bundan güzel.
Ağaçtan ağaca serilmiş beyaz çamaşırlar bu kadar durgun, güneşsiz, ıslak bir şekilde ılık havada hiç kurumayacaklar. Bu kedi, tahta masanın üstüne çıkmış, köpeğime durmadan homurdanacak mı? Sandalyenin üstündeki vişneçürüğü rengindeki delik çoraplar… Asmanın yaprakları daha yemyeşil. Bizim bahçedeki kurudu bile.
Deniz, Bozburun’a doğru başını almış gidiyor. Uzaklarda görünen, İstanbul’un neresi kimbilir? Sesler neden gelmiyor?
Bir başka uçağın sesi gelmeye başladı. Bizim Ada, uçakların geçtikleri bir yol güzergahı olmalı ki, hep ya ....................
<end>

<start>
Bir nisan akşamı, yola çıkmıştık. Geceyi o yanıp yanıp sönen ışıklar adasında geçirecek, sabah erkenden su üstü karagözüne çıkacaktık. Niyetimiz daha erken yola çıkmaktı ya. Hava bir tuhaftı. Uzakta fırtına bulutuna da benzer sis vardı. Bir gündoğrusu bu sisi temizleyiverdi.
Bu sefer de gündoğrudan bir kara bulut gelip yağmurunu boşalttı. Sonra gökyüzünü boydan boya kaplayan bir ebemkuşağı görünce Kalafat:
- Selamet, dedi. Basalım artık. Hava düzeldi demektir. Kalafat'a göre fırtınalar atlatılmıştı.
Gökyüzündeki bu yedi renk, sükûna işaretti.Yola çıktığımız zaman, deniz dümdüzdü. Ebemkuşağı zaman zaman gözümüzden silinip tekrar ortaya çıkıyordu. Sanki dünyanın kuruluşundan bir gün yaşıyor gibi gidiyorduk.Arkama baktım. Bu sefer de Çamlıca sırtlarında bir iki bulut peydahlanmıştı.
- Poyraz geliyor, Kalafat, dedim.
- Gelsin, dedi. Gün batmadan Oksiya'dayız.
- Fener erken yandı galiba? dedim.
- O gece gündüz çakar be! dedi. Sivriada'nın bir mil açığında, sağımızdan hafif hafif bize yetişmeye çalışan poyraz kabarıverdi.Kalafat, kayığın burnunu poyraza çevirdi. Sivri'yi solumuzda bırakıp açılıyorduk.
- Neden böyle çekiyorsun küreği? dedim.
- Böyle çekmesem nasıl düşeriz Sivri'ye, dedi. Şimdi akıntıya verdik miydi sandalın burnunu, kürek çekmeden mağaranın önündeyiz.Sahiden de öyle oldu. Sular bizi tam mağaranın önüne getirdi. Sandalın burnunu mağaraya soktuk. Bekledik. Kalafat kepçeyi daldırıyor, kocaman karidesler tutuyordu.Birden durdu. Yanımızdaki çocuğa,
- Baksana, Sotiri, dedi, ayı balığı geldi galiba, bir ses duydum.Çocukla beraber kıçta oturmuştuk. Dönüp baktık: On kulaç ötemizde terli, şişman bir zenci çocuğu gözleriyle fok, bize bakıyordu.Baktı ve daldı.
- Orada mı? dedi Kalafat.Sotiri:
- Daldı, dedi.
- Yine çıkar. Mağarada geceler. Keyfi kaçtı oğlanın, biz var diye...Bu ihtiyar münzevi, senelerden beri buralarda. Bırakmış uzak denizlerini, yüzlerce karısını, binlerce çocuğunu, basmış gelmiş Marmara'nın bu Sivriada'sına...Güneş batıyor, martılar haykırıyor, karabataklar sudan çıkmış, ıslak kanatlarını kaldırabilmek için deli gibi çırpınıyorlar. Ayı balığı yeniden büyük bir sesle çıkıyor, büyük bir nefesle tekrar dalıyor. Mar....................
<end>

<start>
"İhtiyar adam rakı kadehine daldı. Sesi daha yavaşlamıştı:
- İki tane idiler, dedi. Şuralar yıkılmadan evvel küçük sehpa gibi bir şeyim vardı. Yirmi sene oluyor. Orada gazete satardım. Bunlar da mektepe giderlerdi. Benim gözüm ötekini tutuyordu. Ah bu başımın belası olacak, diyordum. Dokuz on yaşında idi o zaman. Cıgara içerdi. Üstü başı pisti. Kunduralarını çıkarır, satar, yalınayak gezerdi. Ne tokat para ederdi, ne nasihat ama öteki. Öteki tertemizdi. Bir defterler tutardı. Bayılırdık. Hocası beni görünce onun yüzünden ....................
<end>

<start>
Vapurun dümen yerinde çaldığım ıslık
Yağmurlu güvertedeki türküm
Sana yaklaşmaya vesiledir
Yoksa canım, seni unutmak için değil.
Senden sonra ancak anlaşılır
İnsanoğluna öğretilen yalanlar.
Senden sonra anlaşılır ancak
Boşluğu herşeyin.
Seninle beraberdir dolu kadehler
Şaraplar seninle aziz
Cigaralar seninle tüter
Ocaklar seninle yanar
Yemekler seninle yenir.
Senden bahis açılmadıkça susma...
<end>

<start>
Köyün civarını, çiçek açmış şeftalilerin dibinde derileri pul pul çobanlarla dinlenerek, ekseriya, bahar güneşine sarılıp yürüyerek dolaştım.
Dağlara türkü söyleyen ufacık çobana:
“Karnım aç, yavru” dedim.
Dağarcığından kumlu köy ekmeği ve suyu seli kaçmış Mihaliç peyniri çıkarıp verdi. Pınar buldum, su içtim.
Köye akşama doğru ancak varabildim. Meydandan geçerken ağalar el ettiler.
“Muallim Efendi,” dediler “Bir çayımızı içmen mi? ”
“İçeriz be ağa” dedik.
Arkalıksız ufak iskemleye çöktük. Ağalar:
“Eee…Yoruldun zaar. Koca cumayı dağda bayırda ne diye geçirirsin anlamayız. Sizin sırrınıza akıl ermez ki. Biz eski zaman insanı ne anlarız yenilerin keyfinden, eğlencesinden.”
“Ağalar be, siz her gün dağda bayırdasınız. Ben, çocuklarla şu kümes gibi yerde pinekliyorum. Bir cumayı sizin gibi geçirsem çok mu? ”
Sustular. Biraz sonra:
“Eh, size doyum olmaz” dedim.
Ağalardan hangisinin çay paramı vereceğini bilemediğim, aralarında bu şerefi paylaşamayacaklarını tahmin ettiğim için iki kuruşu fincanın kenarına bıraktım.
“Olmaz… Olmaz…” diye bağrıştılar.
“Biz çağırdıktı.”
“Ziyanı yok” dedim. “ Ben de sizi çağırırsam, siz de kendi paranızı verirsiniz.”
“Hay köftehor hay....................
<end>

<start>
Arkadaşım kafasını iri elleri arasına almış düşünüyordu. Önünde yarım kiloluk bir şarap şişesi yarı yarıya boştu. Fasulya piyazı ile tek uskumru artık yenmiyecek bir manzara içinde öyle elemli duruyorlar ki, günlerce aç kalmış birinin arzu içinde yemeğe oturduğu halde, bir lokma aldıktan sonra birdenbire midesine saplanan bir sancıdan yiyememiş de tabaktaki yemekler canlı imiş gibi üzülmüşler hissini veriyordu. Böyle üçüncü sınıf meyhanelere gelen insanların önlerindeki yemekleri silip süpüremeyişleri bana seçmemiş erkekle, seçilmemiş kadının yüzlerindeki içinden çıkılamaz üzüntülü manayı ve hali hatırlatır.
   Arkadaşımın ismi Bayramdı. İri kemikli bir adamdı. Arnavut şivesile konuşuyordu. Bir zamanlar kuru bademi külle, kezzapla yaş badem haline getirir satardı. Sonra piyango bileti sattı. Sonra arabacılık yaptı. Sonra da zengin oldu, diyebiliriz. günde otuz kırk lira kazanıyordu.Bben kendisini bu ara tanımıştım. Eski adetlerini bırakmamıştı: yine külhanbeyi gibi giyinir, kötü meyhanelerde en hoş kızları tanırdı. Onun tanıdığı kızlar içinde bir seher vardı. Sahiden seher gibi kızdı. Bayram, Seherle yaşamağa başlamıştı. Onu upuzun boyu ile arabasında görürdüm. 
- Hey be more, derdi. Görürsün a, gündüz külahlı, gece silahlı! .
   Beygirlerin sırtına bir kamçı vururdu. Sırım gibi kısraklar dar sokağı yıldırım gibi geçip giderlerdi. Seherle beraber yaşayan bayram çok kavgalar etti seher yüzünden. Bıçaklar çekti. cürmümeşhurlardan kaça kurtula bir gün yakayı ele verdi. Yedi, sekiz ay yattı. bu sırada da olan oldu. Seher, zaten pek düşkün olduğu bir üniformalının ardına düştü. Asmalımesçitteki meyhaneye uğramaz oldu. 
   İşte Bayram ondan sonra çalıŞmadı. Sırtının kemikleri hamudundan kurtulmuş araba okları gibi dışarıya fırladı. sabahtan içmeğe başlıyordu. Seheri aramağa koyuldu. Kocaman bir bıçağı kuşağının arasından çıkarıp Seheri böğründen yaraladı. Ama Seher ölmedi. Kendisini kimin yaraladığını da söylemedi.
   Seher hastaneden çıktıktan sonra meyhaneye geldi ama Bayramla konuşmaz oldular. İşte bu Bayrama büsbütün dokundu. Seherin yaptığı erkeklik de onun elini kolunu beygir bağlar gibi bağlıyordu. Zaman geçti Seherle barıştılar. Bayramın kısrakları, arabası satıldı. Parasını Seher yedi. Başkasının arabasında on lira gündelikle çalışan bayramı katil etmek için seherin yapmadığı kalmadı. hep onun sinirine dokunanlarla gezip tozdu. Bayram arabayı koşamaz oldu. Yine badem satmağa başladı.
   Şimdi akşamları meyhanede bütün kazancını içkiye verirken ona rastladığım zaman artık onun yüzü, ışıklarını söndürmüş, harp içinde bir avrupa şehri manzarası almıştı. o sinirli, kemikli, duru beyaz yüzündeki ateşli gözlerinin feri kaçmıştı. kuru kuru da öksürüyordu. yalnız içince parlamağa başlayan gözleri Seheri öldürmeğe çıktığı günlerin hırsını ancak böylece alabiliyordu. O akşam onu perişan görünce:
- Bayram be, dedim. ne bu halin be? delilik etme! 
- Otur, dedi. barba! bir şişe daha şarap getir. bir aralık bayram yüzüm....................
<end>

<start>
Ben bir acayip oldum. Gözüm kimseyi görmüyor, kimsenin kapımı çalmasını istemiyorum. 
Dünyanın en sevimli insanları olan posta müvezzilerinin bile... Mahallemden pek memnunum. Yedi senedir çıkmadım oradan desem yeri. Hiç bir dostum da nerede oturduğumu bilmiyor. Mahallem dediğim; şu yedi senedir -üç ayda bir Karaköy'e inip 
dükkan kirasını almak bir yana- yaşadığım yer, üç dört sokak içindedir.
Mahallem, birbirine müvazi sokaklar, bu sokakları diklemesine kesen bir diğer sokak, bir de bunlardan bütün bütüne bağımsız, -ama sokak sayılmayacak kadar dar, kısa- benim sokağımdan ibarettir. Ben bu sokaklara, önemliliklerine göre, 1, 2, 3, 4 numaralarını taktım. Kendi sokağım numarasızdır. Onu numaralamağa elim varmadı.
Oturduğum apartmanın altında bir süyçü, onun karşısında iki marangoz vardır. Marangozlara hiç işim düşmedi. Nasıl geçindiklerine şaşar kalırım. 
Akşamlara dek uğraşırlar. Demek herkes benim gibi değil: Öyle ya, tam kırk sekiz senedir marangoza işim düşmesin. 
İstanbul'da marangoza işi düşecek insanlara şaşar kalırım. Hem de şu
İstanbul denilen yerde kimbilir kaç marangoz vardır?
Sabahları kalktım mı, koşarım doğru bir kahveye. Bu kahve tertemiz, yedi, sekiz masadan ibarettir. Sessiz insanlar gelir, gider. Bir köşede bezik, kaptıkaçtı, satranç oynarlar. Sahibi Frenkle Yahudi kırması bir hatundur. 
Dünyalar kadar iyi bir kadındır. Kahvesine girer girmez:
"- Bonjur mösyö" der, "komantalevu? "
Lazım gelen cevabı veririm. O, bu cevapla kanmaz. Bana Fransızca herhalde pek hoş lakırdılar eder. Kimini anlar, kimini anlamam. Ne kadar vıy demek lazımsa der, bu vıy'ların arasına bir iki tane de no yerleştiririm. Rahat rahat anlaşırız. Elime Fransızca bir mecmua sıkıştırır. Ben de resimlerine bakar, anlayamadığım kelimeleri bir yere yazar, eve gidip lugata baktıktan 
sonra da anlar, ertesi 
sabah gelip de mecmuayı yeniden okuduğum zaman, "vay anasına" derim.
Madam:
"- Ön kapuçina? " der.
Ben:
"-Peki" derim önce.
Sonra Fransızca olsun diye, sesa'yı yapıştırırım. Madam, pek sevinir. Başlar kapuçinasını nasıl yaptığını Almanca anlatmaya:
"-......."
On bire doğru küçük yokuşu çıkar, tramvay yoluna varır, sola 
döner, on beş adım atar, bir kütüphanenin önüne düşerim. Oradan Fransızca bir resimli mecmua alırım. Koltuğumun altında mecmua, kütüphaneden çıkar çıkmaz, hemen dalarım bizim sokağa. Oh! ne rahatımdır girer girmez. İnsanları başkadır bizim sokağın; bu tramvay yolu insanına benzemez. Korkarım bu tramvay yolu insanından.
Çoğu gün canım 
yemek istemiyor şimdi. Bizim mahallede bir işkembeci vardır. Temiz adam, çorbası da iyidir. 
Dükkanı ötedeki pis işkembeci 
dükkanlarına benzemez. Kaseleri antika, işkembesi de kar gibi beyazdır.
"- Terbiyeli mi olsun, Mansur bey? " der.
"- Terbiyeli olsun, 
Bayram" derim.
İsmi ister 
Bayram, ister Muharrem olsun, her işkembeci benim için 
Bayram'dır.
"- Sirke, sarımsak koyayım mı, Mansur bey? "
"- Koyma bugün. Evvelsi gün biraz dokandı; gaz yaptı. Bir limon alsın 
çocuk, sıkıver."
"- Sizin geçen günkü limonun 
yarısı duruyor."
"- Yok be? "
Bayağı sevinirim limonumun 
yarısının durduğuna. 
Bayram da bayağı 
çocuk gibi limonu sakladığına, beni sevindirdiğine sevinir.
"- Hepsini sıkayım mı yarım limonun, Mansur bey? "
"- Sık, sık, 
Bayram! Ekşi olsun şöyle."
Ekşi ekşi çorbayı içer, odama çıkarım. Kamusu Fransevi karşımda, 
satın aldığımmecmuanın resim altlarını Türkçe edeyim derken uyuyakalırım. Elifi elifine dört buçukta uyanırım. Dört buçuk gezinti saatimdir. Evimden çıkar, sağa sapar, bir numaralı sokağı geçer, tramvay yolunu yürür, hemen soldaki bizim bir numaralı sokağa paralel iki numaralı sokağa sapıveririm.
Bu sokak çamurlu, pis, dar bir sokaktır. Sağ tarafta bir bar, 
sonra bir ekmakçi, ekmekçiden 
sonra bir lokanta gelir. Bana da öyle gelir ki, bu lokantada memnu meyvelerle 
yemekler satılır. Her 
akşam aynı melankolik, garip adamlarla kadınlar geliyor. Orayı da geçince bizim sokağın başına sapmış olurum. Sokağı 
döner; yemişçi kadına, "Merhaba" derim. "Merhaba bey" der. Gözleri pek 
güzeldir. Sağdaki sokağa sapıp sapmamakta tereddüte düşerim... Neden mi?
Anlatayım: Bu her 
akşamki gezintilerimden birinde... İnsan gezinirken etrafına bakacak, ağır ağır yürüyecektir elbette. Bütün bunları yapamam işte. Bu sokağa girince 
hızlanır, önüme bakarak yürür; kızgınmışım, bu sokaktan da geçmeye mecburmuşum gibi yaparım. Neden mi? Ben de onu anlatacaktım: ....................
<end>

<start>
Topal martı ile balıkçının konuştukları bile görülmüştür. Önce martının laf attığına kalıbımı basarım, diyeceğim. İlkin balıkçının martıya laf atmasının mümkünü yoktur.
Raviyanı ahbar işbu muhavereyi şöyle naklederler:
Martı:
Balıkçı:
—Susacak mısın topal, sabah sabah? ..
Martı:
Balıkçı:
—Patlamadın ya! Daha nişana varmadık.
Martı:
Balıkçı:
- Gözünü seveyim topal, sus... Sus da bir yan evvel (bir an evvel)  varalım şu nişana. Martı:
Balıkçı:
—Zo bu kadar laf ettiğine bakılırsa pek aç olmalısın? 
Martı:
Balıkçı:
—Dur öyleyse de bir istavrit keseyim barim.
Martı:
Balıkçı:
—Amma da kafa patlattın ha! 
Martıya bir istavrit başıyla, etlerinden sıyrılmış, kuyruğu titreyen bir kılçık iskeleti fırlattı. Küreklere asıldı. Az sonra sis içinde büyümüş Hayırsız Adalar önümüzde idi. Martı susmuştu. Artık konuşmuyorlardı. Balıkçı o zaman bana döndü:
—Ne zaman balığa çıksam sandalı şıp deyi tanır; peşime
düşer. Bir de uğurlu kuştur; hiç sorma.
—Neden topal diyorsun Varbet? 
—Topaldır da ondan.
—Ne olmuş bacağına? 
Cevap vermedi. Sustuk. Rüzgâr bir kara kokusu getirdi burnuma. Bozulmaya başlayan bir karpuz kokusu etrafımızı sardı. Balıkçı bu kadarcık konuştuğuna canı sıkılmış gibi susuyordu. Balıkçı dediğin içinden konuşan adamdır, diyec....................
<end>

<start>
Hepsinin gözleri güzeldir. Hepsinin canlıyken pulları kadın elbiselerine, kadın kulaklarına, kadın göğüslerine takılmağa değer. Nedir o elmaslar, yakutlar, akikler, zümrütler, şunlar bunlar? ... Mümkün olsaydı da balolara canlı balık sırtlarının yanar döner renkleriyle gidebilselerdi bayanlar; balıkçılar milyon, balıklar şan ü şeref kazanırdı. Ne yazık ki soluverir ölür ölmez, öyle ki, büzülmüş böceklere döner balık sırtının pırıltıları. Benim, size ölümünü hikaye edeceğim balığın öyle parıltılı, yanar döner pulları yoktur. Pulu da yoktur ya zavallının. Hafifçe, belirsiz bir yeşil renkle esmerdir. Balıkların en çirkinidir. Kocaman, dişsiz, ak ve şeffaf naylondan bir ağzı vardır: Sudan çıkar çıkmaz bir karış açılır. Açılır da bir daha kapanmaz.
Vücudu kirlice, esmer renkte demiş miydim?
Rum balıkçıların hrisopsaros -Hristos balığı- dedikleri bu balık, vaktiyle korkunç bir deniz canavarı imiş. İsa doğmadan evvel, Akdeniz'de dehşet salmış. Bir Finikeli denize düşmeye görsün! Devirdiği Kartacalı çektirmesinin, Beni İsrail balıkçı kayığının sayısı sayılamamış. Keser, biçer; doğrar, mahmuzlar; takar, yırtar; kopararır atar; çeker, parçalarmış. Akdeniz'in en gözü pek; insandan, hayvandan, fırtınadan, yıldırımdan, beladan, işkenceden yılmaz korsanı, dülger balığının adından bembeyaz kesilirmiş.
İsa, günlerden bir gün, deniz kenarında gezinirken sandallarını büyük bir korkuyla bırakıp kaçan balıkçılar görmüş. "Ne oluyorsunuz? " diye sorunca balıkçılara; "Aman" demişler balıkçılar, "elaman! Elaman bu canavardan! Sandalımızı kırdı, arkadaşlarımızı parçaladı. Hepsinden kötüsü, balık tutamaz olduk, açlıktan kırılırız."
İsa, yalınayak, başı kabak, dülger balıklarının yüzlercesinin kaynaştığı denize doğru yürümüş. En kocamanını, uzun parmaklı elleriyle tutup sudan çıkarmış. İki elinin başparmağı arasında sımsıkı tutmuş, eğilmiş, kulağına bir şeyler söylemiş...
O gün bu gü....................
<end>

<start>
– Sabah ezanı okundu. Kalk yavrum, işe geç kalacaksın.
Ali nihayet iş bulmuştu. Bir haftadır fabrikaya gidiyordu. Anası memnundu. Namazını kılmış, duasını yapmıştı. İçindeki Cenabı Hak’la beraber oğlunun odasına girince uzun boyu, geniş vücudu ve çok genç çehresi ile rüyasında makineler, elektirik pilleri, ampuller gören, makine yağları sürünen ve bir dizel motoru homurtusu işiten oğlunu evvela uyandırmaya kıyamadı. Ali işten çıkmış gibi terli ve pembe idi.
Halıcıoğlundaki fabrikanın bacası kafasını kaldırmış, bir horoz vekarıya sabaha, Kağıthane sırtlarında beliren fecri-kazibe bakıyordu. Neredeyse ölecekti.
Ali nihayet uyandı. Anasını kucakladı. Her sabah yaptığı gibi yorganı kafasına büsbütün çekti. Anası yorgandan dışarıda kalan ayaklarını gıdıkladı. Yataktan bir hamlede fırlayan oğluyla beraber tekrar yatağa düştükleri zaman bir genç kız kahkahasıyla gülen kadın mesut sayılabilirdi. Mesutları çok az bir mahallenin çocukları değil miydiler? Anasının çocuğundan, çocuğun anasından başka gelirleri var mıydı? Yemek odasına kucak kucağa geçtiler.Odanın içini kızarmış bir ekmek kokusu doldurmuştu. Semaver ne güzel kaynardı. Ali semaveri, içinde ne ıstırap, ne grev, ne de kaza olan bir fabrikaya benzetirdi. Ondan yalnız koku, buhar ve sabahın saadeti istihsal edilirdi.
Sabahleyin Ali’nin bir semaver, bir de fabrikanın önünde bekleyen salep güğümü hoşuna giderdi. Sonra sesler. Halıcıoğlundaki askeri mektebin borazanı, fabrikanın uzun ve bütün Haliç’i çınlatan düdüğü, onda arzular uyandırır; arzular söndürürdü. Demek ki, Alimiz biraz şairce idi. Büyük değirmende bir elektirik amelesi için hassasiyet, Haliç’e büyük transatlantikler sokmaya benzese de, biz, ALi, Mehmet, Hasan biraz böyleyizdir. Hepimizin gönlünde bir arslan yatar.
Ali annesinin elini öptü. Sonra şekerli bir şey yemiş gibi dudaklarını yaladı. Annesi gülüyordu. O annesini her öpüşte, byle bir defa yalanmayı adet edinmişti. Evin küçük bahçesindeki saksıların içinde fesleğenler vardı. Ali birkaç fesleğen yaprağını parmaklarıyla ezerek avuçlarını koklaya koklaya uzaklaştı.
Sabah serin, Haliç sisli idi. Arkadaşlarını sandal iskelesinde buldu; hepsi de dinç delikanl....................
<end>

<start>
Sait Faik Ada’dan biriyle balığa çıkmış. Küçük bir karagöz yakalamı....................
<end>

<start>
“Yalnız o bahçıvanın bahçesinde zeytin ağaçları vardır. Mezarlık yolu hiç de sessiz bir yol değil. Bir motorun patpatı, kuş sesi, arı, sinek vızıltısı, denizin çakıla serilişi, karşıda bir harp gemisinin buram buram çıkıp da uzaklarda saatlerce duran dumanı, eşek nanelerinin kırmızı çiçekleri, katırtırnaklarının parlak sarısı, yaban turplarının, ballıbabaların, çalı süpürgelerinin, deve dikenlerinin, karabaşların parıltısı, büyümesi durmuş serviler, sahilin boncuk boncuk camlarla örtülü bir koyunda tabak kırıntıları, camdan şişe tıpaları, geçmiş bir medeniyet asarı gib iyenmiş, keskinliğini suda bırakmış binlerce, bardak, çanak, çömlek, fincan, ilaç şişesi kırıkları, gebermiş at kemikleri. Deniz bütün bunları bu koya nereden alıp getiriyor? Arıların çiçeklerin borularına sokuluyor, üç dört saniyede alacaklarını alıp bir başka çiçeğe uçuyorlar. Bir kuş durmadan cıvıldıyor. Ta Kınalı’dan bir eşek anırtısı geliyor. Zeytin ağaçları sallanmıyorlar bile. Eski Yunan’dan kalmışlar gibi gövdeleri yamru yumru, delik deşik. İşte bizim köyün deniz kenarı mezarlığı Marmara’nın bu durgun gününde, bu, şişe, cam, tabak artıkları parıldayan koya uzanan bir burnun üzerindedir. Önünden kablo geçer. Yola levhalar dikilmiştir. Mezarlıktan evvel, onlar ölüm bahsini açar. (Yüksek tevvettür, kazmayınız. Ölüm tehlikesi!)  On adım sonra da mezarlık.
Niyetim mezarlığa gitmek değildi. Kenar yoldan ateş tuğlası harmanının üstüne çıkacaktım. Oradan, eski ocağın içinde sahilden üstüne çıkılamayan kayaların tam önüne bir yol gider. Martı yumurtaları oradadır. Tazeleri ne tatlıdır martı yumurtalarının. Yumurta yuvada üç tane ise sakın almayın, iki tane ise de korkmadan alın, kırın, için. Üç tanelisinin bir tanesini kırarsan içinden bir canlı civciv çıkması ihtimali her zaman vardır. Bir daha da martı yumurtası yiyemezsiniz. Biraz sonra kayaların üstünde olacağım. O acı sesli martıların hepsi havalanacaklar. Acı acı bağrışacaklar. Erkeklerle, hayızdan nifastan kesilmiş martılar sahildeki kayalardan yumurtaları nasıl çaldığımı seyredecekler. Dişiler yumurtaları almaya savaştığımı görünce pike yapan tayyareler gibi bana hücum edecekler, korkutmaya çalışacaklar. Bak korkarsam!
Sahana küçük küçük sarılarıyla, bulanık aklarıyla oturdukları zaman dehşetli bir lodosta deniz kokusu burnunuza gelirse martı yumurtalarının içinden bir tanesi bayattır. Zararı yok. Yiyin, bir taraftan da için. Sessiz, ıssız deniz kenarları, uçmak hisleri, vahşi vahşi bağırmak arzusu martı yumurtası yedikten sonra içinize gelirse yumurta tesirini yapmış demektir. Deniz kenarında soyunup bir Robenson ruhuyla vahşi Cuma’ya seslenebilirsiniz. Martılardan başka kimsecikler duymaz. Martı yumurtalarını severim. Çiğ çiğ içerim. Mezarlıkta ne işim var? Ama beton musallanın önünden geçerken, “ulan, dedim, bakayım şu mezarlığa be! ”
Sıra sıra demir beton direkler arasına dikenli teller gerilmişti. İki dikenli tel arasından mezarlığa girdim. İşte bir mezar. Marmara mermerinden kaskatı, parıl parıl: içinde iki kişilik yer. Bir daha boş. Üstü, açmış gelincikler, şebboylarla örtülü. Mezarın kenarlarını; devedikeni çiçeğine benzeyen merserize ipek parıltılı açık pembe bir çiçek açan, yaprakları yeşil etli diyebileceğimiz bir deniz kenarı sarmaşığı kaplamış. Mezarın üstünde 1874-1944 tarihi, bir isim. Sağımda bir başka mezar. Bu güzel bir kameriyeye benziyor. Her tarafı demir çubuklarla örtülü, demir çubuklu bir çatısı da var. Tam üstünde bir ay yıldız. ....................
<end>

<start>
Yürüyordum. Yürüdükçe de açılıyordum. Evden kızgın çıkmıştım. Belki de tıraş bıçağına sinirlenmiştim. Olur, olur! Mutlak tıraş bıçağına sinirlenmiş olacağım.
Otların yeşil olması, denizin mavi olması, gökyüzünün bulutsuz olması, pekalâ bir meseledir. Kim demiş mesele değildir, diye? Budalalık! Ya yağmur yağsaydı? Ya otların yeşili mor, ya denizin mavisi kırmızı olsaydı? Olsaydı o zaman mesele olurdu, işte.
Çikolata renginde bir yaprak, çağla bademi renkli bir keçi gördüm. Birisi arkamdan:
- Hişt, dedi.
Dönüp baktım. Yolun kenarındaki daha boyunu posunu almamış taze devedikenleriyle karabaşlar erik lezzetinde bana baktılar. Dişlerim kamaştı. Yolda kimsecikler yoktu. Bir evin damını, uzakta uçan bir iki kuşu, yaprakların arasından denizi gördüm. Yoluma devam ederken:
- Hişt hişt, dedi.
Dönüp bakmak istedim. Belki de çok istediğim için dönüp bakamadım. Olabilir. Gökten bir kuş hişt hişt ederek geçmiştir. Arkamdan yılan, tosbağa, bir kirpi geçmiştir. Bir böcek vardır belki hişt hişt diyen.
Hişt! dedi yine.
Bu sefer belki de isteksizlikten dönüp baktım çalıların arasına birisi saklanıyormuş gibi geldi bana.
Yolun kenarına oturdum. Az ötemde bir eşek otluyor. Onun da rengi çağla bademi, ağzı, dişleri, kulakları boynu ne güzel. Otluyor. Otları adeta çatırdata çatırdata yiyor. Belki de bu çıtırtılı, çatırtılı sesi hişt hişt diye duymuşumdur. Eşeğin ot koparışının sesinden apayrı bir ses:
- Hişt hişt hişt, dedi.....................
<end>

<start>
İşte yanımızdan bir tren ışıkları ve insanlarıyla bir yere düşer gibi geçip gitti. Bir başkası duran vagonumuzun tam karşısına bir vagon getirdi bıraktı. Karşı kompartımanın camı da açıldı. Bir insanla burun buruna idik. Birbirimizi süzüyorduk. Her şeyimizi; yolumuzu, kafa kağıdımızı, yüzümüzü, ailemizi, elbisemizi, her şeyimizi birbirimizle değişebilseydik ben kendimi unutsam o olsam; o kendini unutsa ben olsa... diye fikrimden geçti. O olsaydım nerede inecektim? Haydarpaşa'da. Nereye gidecektim? Eşyamı Sirkeci'deki otele bırakıp bir lokantaya. Rakı getirtirdim. Bir balık ızgara ettirirdim. Sonra Beyoğlu'na çıkar, İzmir kahvesine giderdim.....................
<end>

<start>
Dağın eteğine beyaz minareleriyle sarılmış bu şehrin lisesi, zaman geçtikçe daha canlı, daha berrak hatıralarla bize döner, bizi tekrardan içine alırdı. Biz, herhangi bir sınıftık. Herhangi bir son sınıf olduk. Ön avlusu, aynı zamanda burunları, kolları kırık heykellerle süslü bir müze bahçesi, ancak son sınıf talebeleriyle muallimlerin gezindiği bir yer olan liseyi, bir gün ardımıza dönüp bakmadan başkalarına bıraktık. Bir daha buraya ömrümüzün sonuna kadar talebe olarak giremeyeceğimizi bile bile. Bu müthiş bir şeydi! Biz ne kadar seviniyorduk! .. Sanıyorduk ki, mütemadiyen bir güzel şeyi geride bırakacak, bir daha ona sürünemeyecek, onun içine giremeyecek, bir anı bir daha yaşayamayacaktık.
   Önümüzde hayat… Her gün bir başka uykuya yatıp bir başka rüya göreceğiz. Halbuki zaman, ağır ağır bizimle beraber akan nehir, bir göle varıyordu. Bu gölde artık biz akmıyor, dalgalanıyorduk. Yahut bana öyle geliyordu. Çoğumuz evlenmiştik. Birbirimizi liseden beri bırakmayan dört arkadaş hepimiz birer kız almıştık. Aynı mahallede oturuyorduk, aynı yolları tepiyor, evimize varıyor; aynı kadını her akşam daha fazla sevmeye çalışıyorduk. Aynı mezarlık karşımızda idi. Seneler böyle geçtiği halde aynı sarışın, esmer, ayakları çıplak çocuklar hiç büyümeden aynı servi ağaçlarına tırmanmaya çalışıyorlar, aynı ölülerin taşları arkasında saklambaç oynuyorlardı. Birdenbire her şeyin bir saniyede duruverdiğini görmüştük. Daireden evimize, ticarethanemizden fakirhanemize iki arkadaş döndüğümüz günlerde bir mahalle mescidindeki iptidai mektebini, bahçesinde bir Roma belediye reisinin burunsuz heykeli dikili lisemizi, İstanbul’u, darülfünunu, bir iki darülmuallimat kızını hatırlar ve bu kadar süratle geçmiş bir zamanın hesabını tutardık. Arkadaşım:
   — Hatırlar mısın? derdi. İptidai mektebimiz Kirazlı Mescit’ti. Bir gün Şeker Hoca derste idi. Bizim Şükrü, minareye sabahleyin kimse görmeden çıkmış, paldır küldür iki teneke devirmişti. Hoca ile beraber sokağa nasıl fırladığımızı hatırlamaz mısın? 
   — Hatırlamaz olur muyum? Hatırlamaz olur muyum? 
   — Şeker Hoca mektebin karşısına dikilmiş, biz arkasında… O bir şeyler mırıldanır, sureler okurken birden Şükrü, mektep kapısında, elinde tenekeler gözüküvermişti.
   –Ya! Ya! Ama iyi adamdı! .. Şükrü’ye ceza bile vermemişti. Saçlarını çeker gibi okşamış, “Yaramaz,” demişti, “bir daha yapma emi! Bizi korkuttun.”
   Bu sözlere ikimizin de gözü yaşarırdı.
   Niçin? Sanki o günler şimdiki kadar güzel miydi? Acaba o günler de bugünküler kadar durgun değil miydi? Her gün, her saat aynı hocayı görmez miydik? Senelerce aynı mektebin eşiğini aşındırmamış mı idik? Aynı mahalle imamının sesini, minareden, aynı saa....................
<end>

<start>
Ben daima ıstırap içinde yaşayan bir adamım! Bu azap adeta kendimi bildiğim anda başladı. Belki daha dört yaşında yoktum. Ondan sonra yaptığım değil, hatta düşündüğüm fenalıkların vicdanımda tutuşturduğu sonsuz cehennem azapları içinde hâlâ kıvranıyor. Beni üzen şeylerin hiçbirini unutmadım. Hatıram sanki yalnız üzüntü için yapılmış.
***
Evet, acaba dört yaşında var mıydım? Ondan evvel hiçbir şey bilmiyorum. Tolstoy, daha dokuz aylık bir çocukken kendisinin banyoya sokulduğunu hatırlıyor. İlk duygusu bir haz! Benimki müthiş bir ıstırap ile başladı. Ben ilk defa kendimi şirket vapurunda hatırlıyorum. Hâlâ gözümün önünde: Sanki dünyaya o anda doğmuşum, annemin kucağındayım. Gürültülü bir kadın kalabalığı... Annem, yanındaki çok sarı saçlı, genç bir hanımla gülüşerek konuşuyor, sigara içiyorlar. Annem sigarasını ince gümüş bir maşaya takmış. Ben bunu istiyorum.
- Al, ama ağzına sürme! diyor. 
Bana bu ince maşayı veriyor, sigarasını denize atıyor. Galiba yaz. Çok aydınlık, güneşli bir hava... Annem; konuşurken mavi tüylü bir yelpazeyi yavaş yavaş sallıyor. Ben kucağından kayıyorum. Beni kollarımdan tutarak yanına oturtuyor. Gümüş maşacığın halkasına parmağımı takıyor, annem görmeden ucunu ağzıma sokuyor. dişlerimle ısırıyorum. Konuştuğu sarı saçlı hamımın çarşafı mavi... Ben beyazlar giymişim. Başım açık. Saçlarım çok. Hem galiba dağılmış. Annem bunları düzeltirken başımı yukarı kaldırıyorum. Güneşten kum kum parlayan tentenin kenarında el kadar bir gölge kımıldıyor.
- Bak, bak! diyorum. 
Annem de başını kaldırıyor: 
- Kuş konmuş, diyor. 
Bu kuşu isteyince: 
- Tutulmaz, diyor.
Ben yine istiyorum. Annem şemsiyesiyle bu gölgenin altına vuruyor. Fakat gölgede hareket yok Yine yanındaki hanıma dönüyor.
- Aa, kaçmadı. 
- Neye acaba? 
- Yavru olacak mutlaka. 
-... 
- Anne, ben kuşu isterim! diye tutturuyorum.
O zaman annem yelpazesini bırakıp ayağa kalkıyor, beni koltuklarımın altından tutuyor ve küçük bir top gibi yukarıya kaldırırken diyor ki:
- Birdenbire tut ha! 
Başım keten tentenin hizasını aşınca, gözlerim kamaşıyor. Ellerimi uzatıyorum. Tutuveriyorum. Bu beyaz bir kuş... Annem alıyor elimden, öpüyor, sarı saçlı hanım da öpüyor, ben de öpüyorum.
- A, zavallı daha yavru. 
- Martı yavrusu. 
- Uçamıyor olmalı. 
- Denize düşerse boğulur. 
-... 
Öteki kadınlar da lâfa karışıyor, «yaşamaz! » diyorlar. Annem beyaz kuşu, 
- A zavallı, a zavallı! diye uzun uzadıya okşadıktan sonra benim kucağıma veriyor. 
- Eve götürelim, belki yaşar, diyor, amma sakın sıkma yavrum. 
- Sıkmam. 
- Böyle tut işte.
Gümüş maşacığına bir ince sigara takıyor. Yanındaki hanımla yine dalıyor lâfa.Kuşcağızın tüyleri o kadar beyaz ki... Dokunuyorum... Kanatlarının kemikleri belli oluyor. Ayakları kırmızı. Kaçmak için hiç çırpınmıyor, şaşırmış. Gözleri yusyuvarlak. Kırmızı gagasının kenarında sanki sarı bir şey yemiş de bulaşığı kalmış gibi sarı bir iz var. Boynunu uzatarak etrafa bakmaya çalışıyor. Ben o vakit gözlerimi anneme kaldırıyorum. Yanındaki hanımla gülüşerek konuşuyorlar. Benimle meşgul değil. Sonra beyaz kuşun uzanan ince boynunu yavaşça elimle tutuyorum. Bütün kuvvetimle sıkmaya başlıyorum. Kanatlarını açmak istiyor. Öteki elimle onları da tutuyorum. Mercan ayakları dizlerime batıyor. Sıkıyorum, sıkıyorum, sıkıyorum. Dişlerimi, kırılacak gibi, sıkıyorum, gık diyemiyor. Sarı kenarlı gagacığı titreyerek açılıp kapanıyor. Pembe sivri dilli dışarı çıkıyor. Yuvarlak gözleri evvelâ büyüyor. Sonra küçülüyor, sonra sönüyor... Birden bire kasılmış ellerimi açıyorum. Beyaz kuşcağızın ölüsü «pat» diye düşüyor yere. 
... 
Annem dönüyor, eğiliyor. Yerden bu henüz sıcak masum cesedi alıyor: 
- A... A... Ölmüş! dedikten sonra bana dik dik bakıyor: 
- Ne yaptın? 
-... 
- Sıktın mı? 
-... 
- Söyle bakayım? 
-... 
Cevap vermiyor, avazım çıktığı kadar ağlamaya başlıyorum. Annemin elinden beyaz kuşun ölüsünü sarı saçlı hanım alıyor: 
- Ah ne günah! 
-... 
- Zavallıcık. 
-... 
Başka kadınlar da lâfa karışıyor. Karşımızda oturan şişman, ihtiyar bir kadın cinayetimi haber veriyor: 
- Boğdu. Gördüm vallahi, ne hain çocuk... 
Annem sapsarı kesilmiş, sesi titriyor: 
- Ah insafsız! diye bana tekrar acı acı bakıyor. Daha beter ağlıyorum. O kadar ağlıyorum ki... Beni artık susturamıyorlar. Ne vakit, nerede, nasıl sustuğumu bugün hatırlamıyorum. Sanki ebediyen ağlıyorum.
*** 
Kendimi bilir bilmez yaptığım bu cinayetin üzerinden işte otuz seneden fazla bir zaman geçti. Şimdi şirket vapurlarının güvertelerinde otururken ne vakit bir mart görsem, birdenbire, neşemi kaybederim. Bir çocuk feryadıyla ağlamak isterim. Kalbimin içinde derin bir sızı büyür büyür. Göğsümü acıtır.
Ah insafsız! diye beni azarlayan anneciğim ezeli azarlayışını duyar gibi olurum. 
Üçüncü Mevki 
Vagonun içindeki altı kişiden bir tanesi,dayanamadı ve yanındakine:
-Gideceğim yol uzak,dedi. 
Yanındaki,gözkapakları yarı açık,uykulu kara gözlü bir adamdı.Sapanca Gölü bu adamın gözlerinin içinde pürüzsüz,dalgasız,bir damla ışık ve cam gibi parıldadı.Sordu:
-Neresi? 
-Kayseri'ye gidiyorum.İlk defa.Ömrümde ilk uzun yolculuğum,yanıma bir gazete bile almamışım.Yolculuk,bilhassa tren yolculuğu sıkıcı,yorucu,üzücü şey! ...
-Öyledir. 
Öyledir diyen,sapanca Gölü'nün elma bahçelerine gözlerini kapadı.Ve ağır ağır göl,elma ve çıplak çocuklar düşünerek uyudu.
Yanına bir gazete bile almamış adam,sıkılıyor,üzülüyor,uyumak istiyor,uyuyamıyor. Kayseri çok acayip bir kainat,Seddiçin kenarında bir tuhaf şehir gibi muhayyelesini gıcıklıyor. Hanlar,kervansaraylar,dar sokaklarda çamaşır yıkayıp çocuklarını döven yağlı kadınlar, ellerinde uzun birer pastırma,öğle yemeği yiyen memurlar ve uzayan bir gün.
Kayseri'ye giden,kısa boylu,sevimli yüzlü,sarı gözlü,cüssesinden hiç umulmayan kalın kocaman tüylü ellere malik bir adamdı.Karşısındaki şişman adam gazetesini bir tarafa bıraktıktan sonra,Kayseri'ye giden adama baktı,gülümsedi:
-Demek ki Kayseri'ye? dedi. 
Kayseri'ye giden,daire müdürü hatırını sormuş,ihtiyar ve mahcup bir memur gibi sevindi.Yanağı,sıkılmış ve yanağı sıkılma zamanı geçmiş bir küçük kız gibi kızardı.
-Evet,Kayseri'ye efendim.Zatıaliniz de mi? Güzel midir efendim,Kayseri,nasıldır? 
-Kayseri'ye demek hiç teşrif buyurulmadı? 
-İlk uzun seyahatim efendim.Sözün temsili,Kasımpaşa'da doğdum. Beyoğlu'nu bilmem efendim. 
-Ya,vah vah!
Gazetesinin ilan sayfalarını okumaya dalan şişman adama,Kayseri'ye giden Kasımpaşalı hayretle baktı.Niçin,vah vah diyordu? Acaba Kayseri'ye gidiyor diye mi üzülüyor? Yoksa Beyoğlu'na çıkmadığı için mi hüzünleniyordu? Şişman adam,kafasındaki düşüncelere de “vah vah” diyebilir,diye düşündü.Ferahladı.Geyve boğazının kayalıkları dibinde birer eşkıya,bazen birer kahraman,hayaletler,insanlar,silahlar ve bombalar,bir çete gizlidir.Bu kayalarda vahşi keçilere,yaban kedilerine tesadüf etmezsek hayret etmelidir.Küçük bir su,bu dekorun gizli görünmez kahramanlarına,eşkıyalarına,yabani hayvanlarına ses verir.Küçük,masum derelerin kızıl tüylü kayaların d....................
<end>

<start>
Hani, o bırakıp giderken seni
Bu öksüz tavrını takmayacaktın? 
Alnına koyarken vedâ busemi,
Yüzüne bu türlü bakmay....................
<end>

<start>
Senelerce sana hasret taşıyan
Bir gönülle kollarına atılsam
Bende bir gün kucağında yaşayan
Bahtiyarlar arasına katılsam
Kadir Mevlam, eğer senden uzakta
Bana takdir eylemişse ölümü
R....................
<end>

<start>
Sarahaten, aceba söylesem darılır mı? 
Darılmak adeti, bilmem ki, çapkının nazı mı? 
Desem ki: ’’Ben seni...’’yok dinlemez ki... hiddet eder.
Niçi....................
<end>

<start>
Anne, zannetme ki gunler gecti de, 
Degisti evvelki hissim gitgide...
Bir hircin cocugum, degismez huyum
Seneler gecse de ben yine buyum...
Senden umuyorum teselli yine
Bugun sefkatine muhabbetine,
Zanneder misin ki yok ihtiyacim
Belki eskisinden daha muhtacim...
Dunyanin tukenmez kederleri....................
<end>

<start>
Çok eski zamanda, 
- Oğuz Han Hükümdarmış. -
İşitmiştim Turan'da
Bir peri kızı varmış.
Bu nazlı peri kızı, 
Bu güzellik yıldızı, 
Her gönülde bir sızı
Bırakarak yaşarmış.
Issız dağlarda gezer, 
Yokmuş izinden eser, 
Bazen göründüğü yer, 
Bir sihirli pınarmış.
Yüzü penbe bir şafak, 
Gülse güller açacak...
Yaşarmış Elden uzak, 
Dostları çobanlarmış.
Bu kız öyle güzel ki: 
Çıldırtır aşkı belki.
O kadar muhayyel ki: 
Akıllara zararmış.
Cefa imiş adeti! 
Hiç yokmuş merhameti.
Sevmeyen bu afeti, 
Sevenden bahtiyarmış.
Vururlurmuş kalbinden, 
Bir kere onu gören, 
Aşıkları tahminen, 
Gür saçları kadar mış.
Gençlerin yüzü solmuş, 
Gözleri yaşla dolmuş.
Aşkı bir afet olmuş, 
Bütün cihanı sarmış...
Ulu Hakan Oğuz Han, 
Bu kızı merak eder, 
Görmek ister yakından.
Çağırtır yanına.. Der:
Sevimli kız, güzel kız! 
Dağ başlarında yalnız
Yaşıyorsun, bu neden? 
Bu güzelliğinle sen
Bir sihirli güneşsin!
Sevimli kız, güzel kız! 
Tek yaratmaz, Tanrımız
Kimseyi tabiatte.
Var bir eşin elbette, 
Sen de birine eşsin!
Kız, böyle tek yaşamak
Yaraşır mı -hele bak! -
Senin gibi güzele? 
Gel, karış artık 'El'e; 
Neslimiz güzelleşsin!
Kız der ki: Ulu Hakan, 
Ben de sevdim bir zaman.
Vaktile genç bir çoban
Sevgilimdi, eşimdi; 
Yalnızım fakat şimdi.
Dağlarda bahtiyar, şen, 
Sevişerek yaşarken
Bir söz onu incitti; 
Bana darıldı gitti.
Ne kendi geldi geri; 
Ne duyuldu haberi..
İşte o günden beri
Hissizim, kayıtsızım; 
Tek yaşayan bir kızım.
Hakan -düşünür biraz-
Der: Bu doğru olamaz! 
Senin gibi güzel kız, 
Daima böyle yalnız, 
Dağ başında yaşar mı? 
Kız der ki: Çare var mı? 
Ben bir eşsiz güneşim, 
Gösterin nerde eşim? ..
Sevenler beni belki, 
Şu geniş göklerdeki
Yıldızlardan daha çok, 
Fakat istediğim yok.
İnanın buna siz de; 
Bulunmaz içinizde.
Hakan....................
<end>

<start>
O, beyaz bir kuştu, uzun kanatlı;
Ardında ışıktan bir iz bıraktı.
Yek gibi dağları aştı bir atli,
Arada bir engin den....................
<end>

<start>
İnsan, 
Yaşar, üç türlü şu üç dünyada: 
Evvela: 
'Şunu sevdim, bunu sevdim!' diyerek ....................
<end>

<start>
Dostlarım, toplanın öldüğüm zaman.
Riyayı o günlük bir yana atın.
Tutunuz tabutun bir kenarından,
Bir derin çukura fırlatın beni.
Kalınca büsbütün sizlerden uzakta,
Vücudum çürürken kara toprakt....................
<end>

<start>
Her akşam muhakkak tesadüfümüz, 
Yolumun üstünde yine sen varsın.
Nedir bu sevinçle gülümseyen yüz, 
Vefasız, galiba çok baht....................
<end>

<start>
Yıllar var ben onu hiç unutmadım
O beni sorarmı hatırlar mı ki?
Büsbütün silinip gitti mi adım?
Gönlünün vefası bu kad....................
<end>

<start>
Sana nasıl anlatılır, 
Sensiz hayatın boşluğu? 
Bir zindanın ağır ağır, 
Çöker üstüme loş....................
<end>

<start>
Veda ettim gençliğimin gamsız geçen rüyasına,
Çıktım aşkın nihayeti bulunmayan sahrasına.
Bilmiyordum yol neresi? Varacağım yer neresi?
Dayanarak gidiyordum ilhamımın asâsına.
Bu sahranın kanat ge....................
<end>

<start>
' İnsanız, en şerefli mahlûkuz! ...'
Deyip....................
<end>

<start>
Çıktım bugün güzellerin gözlerinde seyahate:
Bu yolculuk bilmem nasıl erecekti nihayete?
Mavi gözler... Pek asabi, dalgalı bir deniz gibi;....................
<end>

<start>
Benim gönlüm bir kelebek
Dolaşıyor çiçek çiçek.
Tükenecek ömrü böyle
Çırpınarak, titreyerek
Ne serefli bir adı var,
Ne bir büyük maksadı var.....................
<end>

<start>
Ulu Tanrım,şu karanlık yolları,
Bizi sana ulaştıran yollar et!
İhtirasla kilidlenmiş kolları,
Birbirini kucaklayan....................
<end>

<start>
Ölürsem yazıktır sana kanmadan,
Kolların boynumda halkalanmadan,
Bir günüm geçmiyor seni anmadan.
Derdine katlandım hiç us....................
<end>

<start>
İki şey var ki, genel kâidedir, 
İki şey var ki....................
<end>

<start>
Sahilden uzaklaşan, 
Yüce dalgalar aşan
Beyaz kanatlı gemi.
Şimdi bocalıyarak
Götürüyor pek uzak
Bir yere sevdiğimi.
Ey gem....................
<end>

<start>
Bitmez yasımız, içte kapanmaz yaramız tez,
İnsanlar ölür, bir koca tarih olan ölmez! 
Solmaz o beniz, yok, o bakışlar yine mavi,
Lâyık onu tutsak biz ilahlarla müsavi.
Göğsünde bu yurdun tütedurdukça ocaklar
Eksilmeyecektir ona kan ağlayacaklar.
Batmaz o güneş, yurdu aşıp tarihe dalsa,
Her Türk Ata'nın yolcusudur tek kişi kals....................
<end>

<start>
İthaf: Beş yüzüncü yıldönümü için:
Gün batmada İstanbulun üstünde Haliçten, 
Bir renge bürünmüş yanıyor Marmara içten. 
Durgunlaşıp engin, silinirken kırışıklar, 
Oklar gibi fışkırmada her yandan ışıklar... 
Bir penbe bulut bağrı delinmiş kanamakta, 
Yorgun uyuyan tekneler altında uzakta. 
Altındır ufuk çizgisi, altındır akisler, 
Altın tozlu hainde iner her yana sisler... 
Durgun sular üstünde kesik vakvakalarla, 
Uçmakta gümüş martılar, altın gagalarla. 
Gök şimdi yeşil, şimdi kızıl, şimdi turuncu, 
Camilerin andırmada mermerleri tuncu 
Kandır dağılan şimdi günün battığı terden, 
Kandır sızan etrafa alev pencerelerden. 
Kandır görünen Fatihin altın aleminde, 
Fethin yine İstanbul o en kanlı deminde:
Mevsim mayısın sonları, yaz başlamış artık, 
Gittikçe açılmakta, dağılmakta karanlık. 
Her şey hareketsiz, ağaran tan....................
<end>

<start>
Ellerde dolaşan bu siyah sancak,
Göklere yükselen bir âh olmasın! 
Doğru mu bu kadar ye’se kapılmak,
Korkarım, bu matem günah olmasın!
Milletin kalbinde yer etmez keder; 
Asırlar değişir, seneler geçer…
Ne kadar karanlık olsa geceler,
Mümkün mü sonunda sabah olmasın.
Dilerse, her ....................
<end>

<start>
Büyük küçük her ferdi asırlarca bu yurdun
Emekleyip dururken köhne izler üstünde; 
Sen o kartal pençenle tutup bizi uçurdun
Aşılamaz ne dağlar, ne denizler üstünde.
Kurur senin nurunla izleri gözyaşın....................
<end>

<start>
Gidiyor, rastgelmez bir daha tarih eşine; 
Gidiyor on yedi milyon kişi takmış peşine! 
Gidiyor, sonsuz olan kudreti sığmaz akla; 
Gidiyor, göğsünü çepçevre saran bayrakla.
Gidiyor....................
<end>

<start>
Boğazın her yeri bir parça değişmiş şimdi, 
Yine Çengelköyü lakin öyle! 
Bahçeler, bağlar, ağaçlar, evler... 
Yine sessiz, yine sakin öyle! 
Elli yıl köyden uzak kalmışken 
Tanıdım: İşte benim doğduğum ev! 
İşte, en eski mahallem, sokağım! 
Geçiyor aynı sokaktan hâlâ 
Kendi halinde vakur insanlar... 
İşte hiç fasılasız dört mevsim 
Köye lezzet dağıtan bostanlar! 
İşte tılsımlı o bağlar ki bütün dünyada 
Yoktur eşi! 
Sonbahar oldu mu dallar eğilir, 
Sararır ayvalar altınlaşarak, 
Meyve halinde verirler güneşi. 
Tanıdım: Çarşının en ihtiyarı 
Başı göklerde asırlık çınarı. 
Bir tevekkül katıyor manzaraya. 
Çekilen eski kayıklar karaya. 
Öyle hoş bir yüzü vardır ki köyün, 
Bir gören artık unutmaz neresi? 
İşte, kış vakti coşup çağlarken, 
Yaz gelip kupkuru kalmış deresi! 
Tanıdım: Şevk ile erken uyanıp 
Gittiğim camii bayramlarda! 
Karabaş nesli tükenmiş artık 
Kediler damlarda... 
Gözlerim daldı yine, 
Bir hayal alemine! 
Elli yıl önceki tipler geçiyor karşımdan: 
Kamil Ağa... göğsü açıktır kış, yaz, 
Karda, yağmurda da hep böyle gezer aldırmaz. ....................
<end>

<start>
İhtiyar ansızın içinden coştu, 
Galiba o akşam biraz sarhoştu,
Dönüp karısına dedi gizlice 
Beni seviyorsan gönülden eğer 
Sözümü kırmazsın işte bu sefer 
Gel, yalnız bırakma beni bu gece
İçimde var yeni bir heyecanım, 
O kadar coşku....................
<end>

<start>
Bütün şehir nihayetsiz bir nur içinde 
Kış mehtabı daha parlak, daha lekesiz 
Ne buluttan bir eser var, ne bir küçük iz 
Gülümsüyor gibi sema sürûr içinde
Şu saatte kesilmemiş henüz gözyaşım 
Penceremin kenarına dayalı başım 
En küçük bir teselli....................
<end>

<start>
Baygın bir ihtizaz ile bîhûş akar dere 
Sahillerinde kızlar uzanmış çemenlere... 
Narin dudaklarında mücevher piyaleler... 
Açmış kuz-caklarındaki aşüfte....................
<end>

<start>
Geceleyin bir ses böler uykumu,
İçim ürpermeyle dolar: - Nerdesin? 
Arıyorum yıllar var ki, ben onu,
Aşıkıyım beni çağıran ....................
<end>

<start>
Siz, ağaçlar, elbet beni bildiniz, 
Ben sizden ayrılmış yürür bir dalım.
Ey çamlar, köknarlar, ey yeşil deniz.
Ben kendi kendin....................
<end>

<start>
Orda bir köy var, uzakta
O köy bizim köyümüzdür.
Gezmesek de, tozmasak da
O köy bizim köyümüzdür.
Orda bir ev var, uzakta
O ev bizim evimizdir.
....................
<end>

<start>
seni seviyorum demek isterdim
ölesiye bir duyguyla, 
taparcasına dil dökmek
ve ....................
<end>

<start>
Çekin halay, çalsın durmadan sazlar
Çekin ağır ağır, halay düzülsün.
Süzülsün oyunlar, süzülsün nazlar
İnce beller, mahmur gözl....................
<end>

<start>
Severim kırlarda ben yaşamayı, 
	On iki ayı.
Severim kırların yeşil göğsünü, 
	Bütün süsünü.
İstemem başımın üzerinde dam, 
	Tabiat odam.
İstemem topraktan başka bir yatak, 
	Kehkeşanlar tak.
Kuşlardan savrulan bir incecik tüy, 
	Üstümde örtü.....................
<end>

<start>
Besbelli ölümüm sabahleyindir.
İlk ışık korkuyla girerken camdan,
Uzan, başucumda perdeyi indir,
Mum olduğu gibi kalsın....................
<end>

<start>
Yıllardan beridir ağaran teller
Bu akşam parıldar şakaklarımda
'Bu gece ömrümün en son demi, der
Büsbütün ağarsın varsın....................
<end>

<start>
Bir çıplak yamacın altında dere, 
Yollardan gelinir şırıltısına
Ne söylüyor bilmem bu söğütlere? 
Dalmışlar suların ....................
<end>

<start>
Eğer bir gün ölürsem gençliğime doymadan
Kumral başımı senin dizlerine koymadan
Eğer bir gün sönerse gözlerimin ateşi
Parlamazsa başımın üstünde aşk güneşi
Ölürsem bir gün eğer,
Kalbimi kemirip de yiyinceye kadar yer
Aşkımın başı için silme beni yadından
An beni seherlerde bir kuşun feryadından!
An ki, ben ilk aşkımın demlerini yaşadım,
Ölürsem bu son aşkım olacak diye şadım.
Bir gün gelir yolunun üstündeki serviler,
Sana, bu ilk aşkımın mısralarını söyler.
Dudaklarım toprağın altında çürüse de,....................
<end>

<start>
Dal bir gün dedi ki tomurcuğuna: 
- Tenimde bir yara işler gibisin
Titrerim rüzgarlar kede....................
<end>

<start>
Ne hoştur kırlarda yazın uyumak! 
Bulutlar ufukta beyaz bir yumak, 
Ağaçlar bir derin hulyaya varmış, 
Saçında yepyeni tel....................
<end>

<start>
Sabahtan vardım Konya'ya
Baktım cihana uyanık.
Kimi binek, kimi yaya, 
Baktım meydana uyanık.

Şehirde herkes ayakta, 
Kepenkler kaldırılmakta.
Asker, mektepli sokakta, 
Baktım her yana uyanık.
Sabahtan akşama kadar, 
Didinir, terler, çabalar.
Uyanık bütün baba....................
<end>

<start>
Yıllar var, o zaman küçüktü göğsün 
Boğuşmak bilmezdin bu kuş tüyüyle
Hülyanın ve yazın ve teneffüsün. 
Sihriyle uyuyan b....................
<end>

<start>
Ne zaman düşünsem sizi titrerim, 
Yaslı dağlar, yüzü gülmeyen dağlar! 
Bu dağlar içinde bir yer var derim, 
Orada kaybolan bir ses v....................
<end>

<start>
Geçti yaz günlerinin güzelliği
Açık pencereler, damlar, bahçeler.
Her şey ne sıcaktı, her şey ne iyi
Hatta o karanlık, ay....................
<end>

<start>
Bir gün parmaklığa elin varmadan, 
Bir titreyiş gibi çalar çıngırak. 
Mevsimler geçtikten sonra aradan, 
Bu ses beni bir gün ....................
<end>

<start>
Sen omuzunda yorgan, elinde torban, 
Sen mevsim işçisi, büyük gezginci,, 
doğduğundan beri sen, anan, baban, 
Orakçı, çapacı, ırgat, ekinci,
Sen, anan ve baban... Siz topraksızlar, 
Sizi ben tanırım uzun yollard....................
<end>

<start>
Bir sonsuz rüyaya açılmış gözler
Yummayın, yummayın kirpiklerini! 
Kim ondan daha çok hayatı özler.
Çağırıyor çağırıyor....................
<end>

<start>
Bir gün Edirne’ye gelirsen eğer, 
Beni bulamazsan hiçbir tarafta, 
Bari ayağını çabuk tutuver, 
İnan, bekliyorum se....................
<end>

<start>
Ya Üç şerefeli, ya Eski Cami, 
Ya Sultan Selim, ya Sultan Süleyman, 
Geziyorum burda sabahtan beri, 
Sürüklüyor beni tarih ve zaman.
Boş sokaklar, hüzün, vehim, heyecan...
Sanki her şey birden unuttu beni; 
Asesler geliyor işte arkamdan, 
Kovalıyor beni bir yeniçeri.
Kaçıyorum, şurda ulu bir çınar, 
Ötede yolumu k....................
<end>

<start>
Geceleyin benden ayrılır ruhum, 
  Dönünceye kadar açık kalır cam.
  Uyanık, başımın ucunda bir mum, 
  Beklerim, beklerim böyle h....................
<end>

<start>
İşte bir vazoda açmış iki gül
İşte bir saksıda eşsiz kuşkonmaz.
Gülleri gördükçe gönlüm bir bülbül
Saksıya baktıkça i....................
<end>

<start>
Ne kadar geçti aradan? 
Bilemiyorum. 
Özlemin çığ gibi büyüyor 
Dayanma gücünü bulamıyorum.
Yalnızca avunuyorum. 
Ellerini tutamasam da 
Bakışların hep gözlerimde duruyor 
Ağız ta....................
<end>

<start>
Boynundan koparıp hiddetli elin, 
Mermerler üstüne attığı inci, 
Sonra birden coşar sesi her telin, 
Ruha damla damla akan se....................
<end>

<start>
Her yandan duyarım bir gül kokusu, 
Meltemle dağıtır uzak bahçeler. 
Günbatısı, poyraz ve gündoğusu, 
Cenup rüzgârları ruhum....................
<end>

<start>
Sen omuzunda yorgan, elinde torban, 
Sen mevsim işçisi, büyük gezginci,, 
doğduğundan beri sen, anan, baban, 
Orakçı, çapacı, ırgat, ekinci,
Sen, anan ve baban... Siz topraksızlar, 
Sizi ben tanırım uzun yollard....................
<end>

<start>
Beni koydukları zaman toprağa,
Başında bembeyaz sarık, bir hoca,
Yabancılar gider gitmez uzağa,
Yaslansın çömelip or....................
<end>

<start>
Sevmeliyiz mezartaşlarını biz,
Çünkü yalnız onlar bizi yâd eder.
Şüphesiz onlardır en saf ve temiz,
Ardımız....................
<end>

<start>
Şimdi her uyanık limandan uzak,
Derinlerde engin bizi sarıyor.
Güverteden korsan gibi aşarak
Ne arıyor sular, kimi arıyor?
Yolcular yolcular deniz çağrıyor,
Çağrıyor kükreyen suların sesi.
Kükreyen, çıldıran sular bağrıyor,
Bağrıyor topla....................
<end>

<start>
Bir ormanda tutup onu 
Bağladılar ağaca 
Yumdu sanki uyur gibi 
Gözlerini usulca...
Bir soğuk yel eser 
Üşür ölüm bile 
Anlatır akan kanı 
Beyaz....................
<end>

<start>
Şiir gecenin kardeşidir, 
gündüzün annesi.
Yürekteki büyükbabadır şiir.
Şiir örümceğin sesidir, 
duvarın şarkısı.
Duvarcının türküsüdür şiir.
Şiir yağmurun deresidir, 
saç diplerinin teri.
Teknelerin taze sancağıdır şiir.
Şiir afişlerin çerçevesidir, 
harflerin çizgisi.
Çıngırağın içindeki madendir şiir.
Şiir kamyonetlerin mavisidir, 
kamyonların yiğitl....................
<end>

<start>
Bu toprakta kalır adın
Tohumların arasında
Yeşilinde tarlaların
Başakların sarısında
Yıllar geçse de aradan
Kopar gelir ırmaklardan
....................
<end>

<start>
Kırağı taşıdım güne.
Yaprakları, otları araştırdım
Bir kırağı seçtim kendime
Güneş dağına tuttum ısınsın diye
Cebime koydum keyifle
Çıkardım, hava aldırdım
Büyüttüm, misk....................
<end>

<start>
Geceleyin karanlıkta
Suya attım ben sesimi
Türkü oldu birdenbire
Denizinden geçen....................
<end>

<start>
Aferin virgül sana, sansara dikkat! 
Bekçi gibi düdüğünü uzaktan çalıyor, 
Uzaktan çiftliğe bir ölüm çiziyor, 
Çiziyor bir mezar, kazıcısı ibikten, 
Taşları tavuk tüyü, orduları ibikten, 
Bir manga sansar almış, kümesi kaçır; 
Çünkü aydede sansarı sevmiyor.
Virgül sana aferin, bence çok önemlisin, 
Belki nokta değilsin, ama v....................
<end>

<start>
Adını duymamıştır bir çok şairin, 
Ama duysaydı severdi, 
Adlarından bile sevilen bir çok şairin
Şiirlerini okusaydı severdi,
Chaucer, Lewis Carroll, Edward Lear, 
Benim başkentim yalnız sizlersiniz, 
Kim demiş Paris diye, 
Bunu okusaydı Max Jacobu severdi, 
Andrade ile Alberti ile Apollinaire de
Sevilir olurdu onun için,
Ama çiftçinin oğlu var ya, 
İşte onun....................
<end>

<start>
Ağa oğlu paşa oğlu
Önünde evinin yolu
Dilinde güneşin balı
Döşünde çiçeğin gülü
Ağaç sende kurt bendedir
....................
<end>

<start>
Soğuk bir tül örtüyorlar yüzümüze, 
Sanki ölmek için beyaz bir uykusuzluk; 
Belki utanmasak bizi bırakacaklar, 
Terliyoruz, t....................
<end>

<start>
Bana çiçek gönderme
Bir kus ağacı gönder
Dallarında gezinsin
Kül rengi güvercinler
Konsunlar yas....................
<end>

<start>
Kadın ölür hiç bırakılmadığı kalabalıklardan. Saçlarına gelip gelip kumrular konar ve sevinir ayrıldığına.
Belki evlenmişti ve yaşamıştı çocukların öldüğü kuytularda, her gece adlarını unuttuğu şehirlerde. Hiç bilmediği dağları aramıştı o zaman, çocukluğunda dinlediği hazineleri.
Kadın ölür, yeniden saçlarına üşüşür kalabalık; uykusundan iki kişinin başlattığı eski bir karanlığa azalır, ölmekten hiç bıkılmayan çağlar geçer gölgesinden.
Gölgesinden haydutlar geçer, dönüp onu kuyulardan çıkarır bir tanesi, atların en iyisini ona verir; özlediği sulardan çıkar kadın, ama öteki haydutların çadırlarını görür birden, yorgun atına bakar ve ağlar belki.
Ve büyür uykusunda İstanbul
İstanbul
İstanbul bir denizdir lale gemileriyle taşınan,
Savaşlara, üzüntüye ve çocuklara taşınan,
Silahların sandıklara saklandığı evlere, 
Ve insa....................
<end>

<start>
Gökyüzü ayaklarımın ucundan başlıyor.
Köpeklerin bakışlarında birer keman tadı.
Avcılar ve kuşlar avdan dönüyor.
Zaten her yanda hüzün görülür
Uzakta çocuklar kayıyorsa, 
Kızaklar tahtadan yapılmışsa, 
Kar dinmişse, avdan dönüyorsa avcılar, 
İnsan anlamışsa ansızın, başladığını
Gökyüzünün, aya....................
<end>

<start>
Sevda değildi bu
Sanki bir düştü
Sürecek diyordum 
Sonsuza kadar
Takvim yaprağına
Ayrılık düştü
Aramıza girdi
Bu kara duvar
Beni bekledinse
Yağmurda k....................
<end>

<start>
Ölüler geçiyor tarla kuşundan,
gagasından, kanatlarından,....................
<end>

<start>
Selam olsun dağa taşa 
Yaranlara selam olsun
Ormandaki kurda kuşa 
Cerenlere selam olsun
Dünya üstü kara zinda....................
<end>

<start>
Beyaz ve mor haşhaşları havaya savurarak 
Yeni bir afyon bulacaksın kendine. 
İşte o zaman beni unutma, 
Şairini, onun şiir yazan ellerini, 
İçine dizilen sıra gölleri, 
Kendi kendine konuştuğun seni, 
Her şeyi, hiçbir şeyi unutma.
Zakkumların arasından bir şehre gireceksin, 
Aşk şii....................
<end>

<start>
Kararmaya durdu mu ortalıklar
Büyük mor bir ışık yalın kat yüreğinde
Oysa birçokları yalnız gecede
Yasar en ışıksız yerini bölünerek
Unuttuğu bir şey vardı....................
<end>

<start>
Ben sana teşekkür ederim, beni sen öptün,
Ben uyurken benim alnımdan beni sen öptü....................
<end>

<start>
Geceyi inen bir yüzdü aşka
Aşkın uğultusunu yıkayan sesizliğin.....................
<end>

<start>
Bir kardan adam yapar seni
kutuptaki arkadaşım, 
biraz güç de olsa ....................
<end>

<start>
O eski bir güvercindi gittikçe hatırlanan, 
O eski bir güvercindi, uçması da iyiydi bana kalırsa
O eski bir güvercindi, çünkü tenhaydı şehirler, 
Benim saçlarıma saklanırdı, benim saçlarım çalılara; 
Onu görürdüm göllere girdiğimde, bıldırcın avladığımda akşama, 
Gelir ateşime sokulurdu, o eski bir güvercindi, 
Başk....................
<end>

<start>
Telef olduk kır içinde
Hançer idik kına döndük
Tane iken nar içinde
Kuru otta cana döndük
Biz Allah'a kullar idik
Toprak bizim beller idi....................
<end>

<start>
Düşersem boğulur muyum içine, 
Akvaryumun o uysal denizine
Sevinmekten kızarınca gözlerim
Kavanozun batık güvertesi....................
<end>

<start>
Dağın uykusuna, kuşun gözüne, 
Sabahın sesine, taşıdım seni.
Kerem’in yaralı, ince dizine, 
Irmağın yasına taşıdım seni.
Canın içinden, canımı duyan, 
Canımın içi....................
<end>

<start>
Seheryeli çık dağlara,
Güneş topla benim için.
Haber ilet dört diyara,
Güneş topla benim için.
Umutların arasından,....................
<end>

<start>
Yürürken o bakışını bırakma, 
kasketin gibi kendine ekle onu.
Dağılan bir kuş kanadı gibi
sarsın alnının arkasını.
Patikalarda büyüy....................
<end>

<start>
çiçeğin rengi soldu, bitti şarkısı kuşun
yol tenha, dal mecalsiz, su durgun
tabut yapılan tahta, ev ev taşınan odun
bahar, ümit yerine; ey kış, içimde korkun
ben artık korkmuyorum, her şeyde bir hikmet var
gecenin sonu seher, kışın sonunda bahar
belki de bir bahçeyi müjdeliyor şu duvar
birer ağaç altında sevgilimiz, annemiz
gece değmemiş sema, dalga bilmeyen deniz
en güzel, en bahtiyar, en aydınlık, en temiz
ümitler içindeyim, çok şükür öleceğiz
insanlar.. ne sonuncusu, ne de ilki
çoluğu, çocuğu, erkeği, dişisi
şu sokaklardaki, taşı....................
<end>

<start>
Çocukluğum, çocukluğum...
Uzakta kalan bahçeler
O sabahlar, o geceler,
Gelmez günler çocukluğum.
Çocukluğum, çocukluğum.......................
<end>

<start>
Seni görüyorum yine İstanbul
Gözlerimle kucaklar gibi uzaktan
Minare minare, ev ev 
Yol, meydan
Geliyor Boğaziçi'nden doğru
Bir iskeleden kalkan vapurun sesi
Mavi sular üstünde yine
Bembeyaz Kızkulesi
Bir yanda, serin sabahlarla beraber
Doğduğum kıyılar: Beşiktaşım
Baktıkça hep, semt semt, yer yer
Beş yaşım, onbeş yaşım, ah yirmi yaşım
Durmuş ....................
<end>

<start>
Çözülen bir demetten indiler birer birer
Bırak, yorgun başları bu taşlarda uyusun
Tutuşmuş ruhlarına bir damla gözyaşı sun
Bir sebile döküldü bembeyaz güvercinler
Nihayet....................
<end>

<start>
Hiç olmazsa unutmamak isterdim.
Eski geceler, sevdiklerimle dolu odalar...
Yalnız bırakmayın beni hatıralar.
Az yanımda kal çocukluğum,
Temiz yürekli uysal çocukluğum...
Ah, ümit dolu gençliğim,
İlk şiirim, ilk arkadaşım, ilk sevgim.......................
<end>

<start>
Bu garip dünyada ben yadırgadım yerimi...
Yıllardan sonra gir gün, görüp çektiklerimi,
Tanrım bir meleğine emredecek: 'Yetişir!'
Gözlerimi o saat....................
<end>

<start>
Ey ölü, az daha yaşatmak isterdim seni,
Habersiz bırakıp gittiğin evde.
Giysen hazır duran terliklerini,
Odalarda dolaşsan, öksürsen
Toplasan bu yaz da bahçende yemişleri,
Az daha ömür ....................
<end>

<start>
O günü görmek için sade bekleyeceğiz,
Göreceğiz bir sabah yeşil tomurcukları.
Hazırlanıyor gibi, gökyüzü, ufuk, deniz,
Bir sabah dökülecek bah....................
<end>

<start>
Gözlerimin önünde hep aynı beyaz ev.
Her dağ yamacına kurduğum,
Beliren her su kenarında,
Pembe damlı, yeşil pancurlu, balkonlu,
Balkonuna tırmanan sarmaşık.
Gece, pencerelerinden sızacak ışık,
Kışın tütecek bacası.
Kapıyı ittiğinde çalacak bir çıngırak.
-Duyuyorum o sesi şimdiden, berrak-
Geçecegim yol, çıkacağım üç basamak,
Ellerinden sıyırıp atacağım eldiven,
Her halin, gülüşün, kokun, bütün ruhunl....................
<end>

<start>
Bu vakitsiz giden yaz, erken inen akşamla,
Kapanmış pancurlara dayıyarak başını,
Dinle solgun bahçenin kalbe anlattığını,
Ağacın yaprak yaprak, havuzun damla damla.
Kuşlar s....................
<end>

<start>
Nefes almak, içten içe, derin derin, 
Taze, ılık, serin, 
Duymak havayı bağrında.
Nefes almak, her sabah uyanık. 
Ağaran güne penceren açık. 
Bir ağaç gölgesinde, bir su kenarında.
Üstünde gökyüzü, ufuklara karşı. 
Senin her yer: Caddeler, meydan, çarşı... 
Kardeşim, nefes alıyorsun ya!
<end>

<start>
Rabbim, nihayet sana itaat edeceğiz...
Artik ne kin, ne haset, ne de yaşamak hırsı,
Belki her sabah vakti, belki gece yarısı,
Artık nefes a....................
<end>

<start>
Bir bademin altına, yorgun, oturmak biraz,
Ayrı ayrı seyretmek çiçek açmış her dalı.
Artık bütün renklerden, artık uzaklaşmalı:
Beyaz işte, aylardır gözümde tüten beyaz.
Kış bit....................
<end>

<start>
Taşında otlar biten şu sokakta yürümek.
Bir bahçe duvarının kokulu gölgesinden.
Uzakta, mektepteyken okuduğumuz şarkı.
Su içmek o tasasız günle....................
<end>

<start>
Bir oda, içinde bir saat sesi
Hayatın sırtımdan giden pençesi,
Ve beni maziye götüren bir el,
Eski günlerimiz, sessiz ve ....................
<end>

<start>
Her akşamki yoluma koyulmuş gidiyorum.
Her akşamdan vücudum bu akşam daha yorgun.
Öyle istiyorum ki bu akşam biraz sükûn,
Bir cami eşiğine yatıversem ....................
<end>

<start>
Bilemiyorum yıllardır neredeyim? 
Hergün yediğim ekmek, susayıp içtiğim su,
Kolundan tutup gitmek istediğim kadın,
Yaşamak kaygısı, gök hasreti, ölüm korkusu,
Ve Rabbim senin ....................
<end>

<start>
Ah, şimdi hatıralar mahallesinde
Misakımilli sokak No.37
Orası bütün evler, bütün ömür içinde,
Mesut olduğumuz evdi.
Talihin bir gün karşımıza çıkardığı.
Elele döşediğimiz bir çift küçük odası.
Ne diyeyim bilmem ki:
Gönül sarayı, aşk yuvası...
Akşamlar iner 'kaymak yoğurt'çularla
Kaldırımlar benim için gölgelenirdi.
Saatler ilerler bozacılarla,
Derken bir komşu seslenirdi.
Pencerelerimizden....................
<end>

<start>
Geri vereceğiz hepsini...
Bunca yıllık vücudumuz; el, kol, ayak, 
....................
<end>

<start>
Artık yaşamak için herkesten kaçacağız,
Dünya bize verecek yalnız güzellikleri,
Yalnız, semalarından dökecek ruhumuza,
Geceler mehtapları ve gü....................
<end>

<start>
Beni hatırladıkça,
Arasıra gönlümü al.
Sokakta görünce, gülümse....................
<end>

<start>
İlk Yağmur Damlası Düştü
Kuru Yapraklarına Güzün.
Ardınd....................
<end>

<start>
Bu rüzgar her vakit böyle esmeyecek.
Gökte bulut, suda yelken, dalda çiçe....................
<end>

<start>
-Yaşar Nabi'ye-
Sabah... Ah şükrederek çıkmak geceden.
Ayak bastığım kıyı, yeniden doğuş.
Sabah, beliren evim, bahçeler ve sen,
Henüz uyuyan dallar, havalanan kuş.
Bu sabah bilmiyorum bu kırlar nere?
Çamlardan çimenlere dökü....................
<end>

<start>
Odamız kararırken indirdiğin perdeler,
-Çarşının gittikçe artan gürültüsü-
Gelip kenarına oturduğun minder,
Genç kızken işlediğin masa ört....................
<end>

<start>
Ne çok anlatacaklarınız var
Birbirimize nişanlılar!
Ben de bir zamanlar sizin kadar mesuttum,
Ben de şu parkın sıralarında oturdum,
Ümid ettim, hayal kur....................
<end>

<start>
Ölüler, ölüler nerelerdesiniz?
Ölüler, bir bilinmez yerdesiniz.
Artık gündüzleriniz gece,
Bütün günleriniz: dün.
Artık her sözünüz sükût,
Her işaretiniz gizli.
Tutuyoruz nasihatlerinizi.......................
<end>

<start>
Daha çok anlıyorum kıymetini
Her akşam bu odada buluşmamızın.
Farkında olmaksızın o kadar mesut, 
Dereden tepeden....................
<end>

<start>
Nasil anmazsın o çocukluk günlerini!
Dalda bülbülü vardı, gökte beyaz bulutu.
Annem va....................
<end>

<start>
Cahit Sıtkı Tarancı'ya-
Susamis, analara, ogullara, kizlara kardesim,
Su,
Susamis vakte.
Şimdi çıkıverecek karşıma arkad....................
<end>

<start>
Üşüyorum
Çevir sıcak bakışlarını üstüme
Erisin boşluktaki beyazlık...
Bu yalnızlık üşütüyor içimi
Oynuyor yerinden köşe taşlarım
Öyle bir gariplik sardı ki yüreğimi
Dokunsalar boşanacak gözyaşlarım.
Hiçbir düşünüşe dur diyemiyorum
Ben benim olmaktan çoktan çıkmışım
Kapalı bir kapı sanıyordum kendimi
Meğer ardına kadar açıkmışım.
İçimde iki başlı bir adam var
Biri beni biri seni düşünüyor
Üstelik ben de seni, ben de seni anıyorum
Üç dünya birbiri peşinde dönüyor.
Üşüyorum
Hasret ağır bastı üstüme
Oynuyor yerinden köşe taşlarım
Öyle bir gariplik sardı ki yüreğimi
Dokunsalar buşanacak gözyaşlarım.
<end>

<start>
Soğuk havalarda
Geliverince aklıma
Üşürsün diye
Seni düşünmüyorum.
<end>

<start>
Bir cefa toprağı olduk 
Her yağmurun seli bizim 
Bahar vakti bahçelerin 
Kuru kalmış dalı bizim
Dünya kaldı berbatlara 
Çıktılar hep üst katlara 
Bu kavganın feryatlara 
Terkedilmiş teli bizim
Sonu yok dünya yasının 
Kuluyuz nân kavgasının 
Sofra erkan başkasının 
Eşiklerin çulu bizim
Peşinde hayat göçünün 
Mestiyiz dünya hiçinin 
Şu dağdaki kel keçinin 
Uzayacak kılı bizim
<end>

<start>
Gözüm boşluk dünya nokta 
Görünmedin görünmedin 
Olmuşumda olacakta 
Görünmedin görünmedin
Kuru taşa renk yürüdü 
İpek kurdunu aradı 
Denizde sular çürüdü 
Görünmedin görünmedin
Geceyi dal dal ışıttım 
Camda güneşi üşüttüm 
Bir ses ki senin işittim 
Görünmedin görünmedin
Yel yel esen nefesimdi 
Boşlukta gezen isimdi 
Gel diyen benim sesimdi 
Görünmedin görünmedin
Çabam gücüm kul hükmünde 
Boş boş geçti bugün dün de 
Herkes gibi göründün de 
Görünmedin görünmedin
<end>

<start>
Baktım 
Toprağa düşecek gibi değil su
Tohumu buluta ektim.
<end>

<start>
Bir doluda bir boştayım
Boşalt beni doldur beni
Bir gerçekte bir düşteyim 
Yaşat beni öldür beni
Kuru dalda biten yaprak
Burcu burcu koka yaprak
Bir düşünce karada ak 
Beni bana bildir beni
Bir uzun yolu izledim
Dönüp geriyi gözledim
Seni çok mu çok özledim
Varlığına daldır beni
Varlığım var eğer varsan
Öldüm duygumdan kaçarsan
Bir başka yaprak açarsan
Defterinden sildir beni
Gönül gayretin gütmede
Dalına konmuş ötmede
Sen yüreğimde bitmede 
İster ağlat güldür beni
<end>

<start>
Ne olacak senin halin
Martı kuşu
Ben de denizi satın aldım
Arpa ekip darı biçeceğim
Maviden yeşile geçeceğim.
Ne olacak senin halin
Su! 
Seni uçuracağım
Üç-beş süzgeç
Aklın varsa su
Gökyüzüyle barış
<end>

<start>
Cana sordum kendimi söyle kim canım nedir
Hangi puta tapmışım? mâbedim hanIm nedir?
Gizemler çeksin eziyyet varlığımın kahrında
Söylemem hiç kimseye ahvâl-i perişânım nedir
Yerde gökte fazla eksik bir orantı sürmede
İmkân kendinden habersiz benim imkânım nedir?
Dön dolaş dur türkü söyle kafiyeye bağla dur
Ortada bir rızk var ammâ hissede nâmım nedir?
<end>

<start>
Ocaklar yansın her dem
Bacada is olmasın.
Gökyüzü mavi kalsın
Ufukta sis olmasın.
Kötülük yansın yıkılsın
Lale gül kesilsin dünya
Herşeyde terhis olsun
Aşkta terhis olmasın...
<end>

<start>
Öylesine bakmadık
Böylesine bakmadık
Öyle baktırdılar
Böyle baktırdılar
Hayatı tutarken
Ellerimizle sımsıkı,
Bıraktırdılar
<end>

<start>
Saraylar tahtlar seslenir
tarihten.
Kılıç sesleri,kalkan sesleri gelir
kulağınıza
Yedi harika dokuz olur
Babil kulesi sıra sıra ehramlar..
Sel gibi akar alın teri
Taş taşıyan kırbaç yiyenlerin kısık sesleri.
Sızar satırlar arasından içime
Sus derle susss
Söyleme çektiklerimizi
kimseye.
Bakıyoruz sayfalardan
Gizlice yeryüzüne
Değişmemiş kuruyasıca
huyu insanların.
Yine sen yeme 
Ben yiyeyim
Yine mazlum,zalim
hikayeleri...
Ağalar,paşalar,beyler
Sille,tekme,tokat
Değişmemiş kuruyasıca 
huyu insanların.
Yine sen yeme ben
yiyeyim
Yine mazlum zalim
hikayeleri
Benim üstüme bir taş
düştü ehramdan
Şu,hürriyet kelimesine
kurban gitti.
Şu küf kokan İrlandalı
Dokuz yıl zından 
taşlarıyla konuştu.
Gördüğün kelle,kol,bacak
Bir müstemlekeci
bombasıyla uçtu.
Bir birimize küs
kırgın düşürüldük
toprağa
Yüzyılar boyu,
iki laf iki söz etmedik.
Hepimiz geçtik aynı izden
Hakkım hakkım deyip
Durduk içimizden
Satırlar arasına sıkışmış
Acı rüyalar gibiyiz.
Beyhude,beyhude..
Gelip gittiğimiz...
<end>

<start>
Yine bir sarhoşluk var bulutlarda,
Sünbüle dokunur, güle dokunur.
Susmuş hânendeler, ses yok ud larda
Mızraplar bir başka tele dokunur.
Şu gurbet, şu hasret, şu içli akşam
Yaratır ruhumda alevli bir gam
Yare yolladığım bir ufak selam
Ilgıt ılgıt esen yele dokunur.
Başka türkü söyler rüzgarlar sana.
Derdimi çok vakit var anlamana
Bilirsin şu gurbet ellerde bana
Şöyle mahzun bakmak bile dokunur.
<end>

<start>
Dağ başında karaçalı
Çaput bağlamak bedava
Felek gözün kör olsun 
Oturup ağlamak bedava
Kısmet vermiş aşktan yanı
Seven kim sevilen hani
Sözün kısacası yani
Gönül eğlemek bedava
Üzülmesi yoğa vara
Zaten talihçeğiz kara
Kuru kuru bulutlara
Umut bağlamak bedava
Emreğliyor ayak başa
Söz getirme göze kaşa
Müjde olsun dağa taşa
Derdin söylemek bedava
<end>

<start>
Şeytanın bindiği dala 
Tut elimden çıkar beni 
Peteğinde koza balım 
Sanma akar kokar beni.
Yemiş dalında çürümez 
Dal yaprağını arımaz 
Bir gemim var ki yürümez 
Yedeğine takar beni.
Moğbeçe bize de mey sun! 
Deme ki pişman olursun 
Kendi derdim şöyle dursun 
Elin derdi yakar beni..
Bir çivi çaktım beynime 
Türlü dert girdi koynuma 
İp taktı hasret boynuma 
Peşisıra çeker beni
<end>

<start>
Bir kuş kanadı kırılır
Sorumlusu sanki benim
Kars'ta bir yiğit vurulur
Sorumlusu sanki benim
Dana öküzü götürür
Ortaya yokluk oturur
Terzi el iğne batırır
Sorumlusu sanki benim
Vuranların kaçanların
Kardeş kanı içenlerin
Konanların göçenlerin
Sorumlusu sanki benim
Sekize bölünmüş dinin
Vietnam'a vuran Çin'in
Atoma sıkışmış kinin 
Sorumlusu sanki benim
İnek almaz, buzağ emmez
Koyun kurdu görür tınmaz
Aş, odun yok ocak yanmaz
Sorumlusu sanki benim
Tümünden suratlar asık
Tavanlar tabandan basık
Ceryan yok ışıklar kesik
Sorumlusu sanki benim
<end>

<start>
Bir kiralık odam var; 
Yatacak yatak bulunur,
Ücreti peşin alınır.
Bir kiralık odam var.
Kapısına ömrünü yaz,
Yatağa yatsan uyunmaz.
Hayal sırtından soyunmaz,
Bir kiralık odam var.
Penceresi bana bakar,
Suyu varlığımdan akar.
Ne kirlenir ne de kokar,
Bir kiralık odam var.
Bir kişi alır içine,
Karışmam zaman göçüne,
Tutan benimle geçine! 
Bir kiralık odam var.
<end>

<start>
Boşluğa üç ışık sığdı
Kapı dar,dar kapı dar dar
Can için çıkmayan canda
Umut var,var umut var var
Kör düğüm ömür halkası
Boş kuyunun dipsiz tası
Bu öykünün ki arkası
Tipi kar,kar tipi kar kar
Tuğla tuğla pişiyorum
Çıkış çıkış düşüyorum
Düşüncemde üşüyorum
Beni sar,sar beni sar sar
<end>

<start>
Ortalıkta sürüm sürüm sürünmek varken,
ölmenin zamanımıydı? 
İyisinden ayıp ettin emmi...
<end>

<start>
Dağ yolu,
Mazısı,yolcusu
İnim inim inleyen 
Bir kağnı.
Hasta delikanlı,
Ciğeri tutuşmuş ana.
Dağ yolu,
Rüzgar esiyor yaman.
İnce,yırtık bir yorgan altından
Bir feryat yükseliyor; 
Amaaannn,amannn..
Yoluda su götürmüş hasta geçemez.
Ecel şarap sunmuş memed içemez
Ekin olur,harman geçer biçemez
Felek böyle yazmış alın yazımı
Verin Durmuş çalsın cura sazımı.
Dağ yolu,
Kuş uçmaz,kervan geçmez.
Acı,zulum memed geçecektir.
İndiğinş görür gibi olurlar Azrail in,
Dooovvah, derken öküzlere,
Gümüş taneleri gibi dökülür,
Gözyaşları Ali nin
Yorganı tutmaktadır Ana nın
Nasır bağlamış elleri,
Atar yemenisini başından rüzgar,
Uçuşur saçının ak telleri...
İstasyona gidiyor kağnı,
Doktora götürülüyor 
Memed,
Göz çukurlarında hayat yanıyor
Tekerler oynaşırken taşlarla.
Memed uyanıyor:
Ölüyoommm anam ölüyomm.
O ne biçim laf yavruumm? ..
Sen ölme anan ölsün..
Sırılsıklm olmuş hasta
Sırılsıklam olmuş yorgan,
Sırılsıklam olmuş kağnı,
Öküz de, Ana da,bakışta telaş..
Ve...
Gözlerde yaş
Buram buram tüterken
Yollar sona eriyor,
Doktoru bekleyecek
Memedin yatağı
İstasyon rampasına seriliyor.
Ana baş ucunda oğlunun,
Hasta kucağında ecelin.
Son rüyasıdır belki; 
Fatması olmuş gelin,
Cirit oynuyor uşaklar,
Halay tutmuş genç kızlar,
Nara atıyor Kezbanın Ali.
Mavzer sesi geliyor kulağına
Ve:
Açıyor gözlerini.
Ölüyoomm,ana ölüyommm
O ne biçim laf yavrummm,
Sen ölme anan ölsünnn...
Bir yıldan uzun dakikalar,
Bir ömre sığmaz çile,
Damarlarında Memedin
Kan olup gidiyor,
Ötede bir köylü ağlamaklı olmuş; 
Yazık,diyor.
Matem elbisesi giymiş gökler,
Kara yazılı memedime ağlıyor,
Kimdir,bilinmez bir garip kişi,
Memedin çenesini bağlıyor.
Tren geledursun,
Gökler kan ağlasın
Rüzgâr kudursun.
Ecel gülmüştür,
İstasyon rampasındaki Memet,
Teslim etmiştir emanetini rabbine.
Ölmüştür.
Ne diyeyim yazısına,
Kim bakacak kuzusuna,
Mahşeredek deva olmaz,
Ciğerimin sızısına.
Ne diyeceksin yazısına..
Anam ne diyeceksin? 
Kime ne dediğimiz var,
Kimi,kime şekva edeceksin.
Hançerler gibi oyulur etlerim,
Düşer gördükçe,
Yarı yollarda Memedlerimin.
Buğulu gözlerle ayrılır köylüler
İstasyon rampasından.
Mazılar,
İnim inim inlerken yasından,
Boşanır ananın sabır yayı,
Ve..
Düşer dağ yolu na feryat alayı...
Dağ yolu,
Mazısı,yolcusu inim inim 
İnleyen bir kağnı
Perişan olmuş telaş,
Ağızlarda yanık türküler
Ve..
Gözlerde yaş.
Yağmur yağıyor,
Rüzgar esiyor yine,
Teslim etmiştir emanetini,
Memed..
Rabbine..
<end>

<start>
Senin kaşların gözlerin altında
Alır dar alnını kirpiklerinde boğar
Senin kaşların gözlerin arasında
Her gün bin Güneş doğar..
Senin ellerin üşümekli
                 Uzar kalbine eğik bakışı
                 Senin ellerin uyanık,sıcak
                 Hoyratlık tırnak nakışı..
Duru göllerde ak yüreklim,
Umutsuz dağımın pembe yeşili
Sat güzelliğini yalnızlığına,
Gözlerini geceye çivi yap,
                  Mıhla karanlığı dört bir yönünden,
                  Sana masal söylesin saçların
                  Gaçmiş günden,gelecek günden..
                                                      (1977-Yozgat)
<end>

<start>
Saat on iki, saat bir,
Kalk ey şair kılıklı adam
Yatağına gir.
Geceler bile şikayetçi varlığından
Çilesi artıyor karanlığın seni gördükçe.
Saat on iki, saat bir,
Kalk, sessizliğin katili adam
Yatağına gir.
Koymuşsun elini çenene
Dayamışsın alnını soğuk camlara
Neden bilinmez gönül vermişsin
Aydınlık dururken akşamlara...
Saat on iki, saat bir,
Göm gecenin koynuna dertlerini
Yatağına gir...
1951
<end>

<start>
Diyemem şu insan serpti üstüme
Bir avuç sevgiyi gözleriyle
Bir baba sevgisi beş on yıl
Varsa anan ana şefkati
Pek az bir hisse bu dünyada
Bunca insan ortasında...
Bitmeli bu hissesiz oyun
Alıp başımı gitmeliyim
Bırakmaması için beni
Gölgeme eyvallah etmeliyim.
Ama nasıl yaparım insansız
Onlarla kurulmuş düzenim
Anlaşılan fazla geliyor başıma
Aklım benim.
“Sere Serpe”, İstanbul 1955
<end>

<start>
Orta yerde yaşadığın bedava,
Ne doğuşun elde ne de ölüşün...
Var olmak her yanı sarılmış rüya,
Yalnız ipi bırakılmış gülüşün...
1978
<end>

<start>
Huzuruna geldim kara
Medet senden ya Muhammet
Günahkâr aciz kullara
Medet senden ya Muhammed
Koymazsın Mü’mini darda
Yol gösterip tipi karda
Kalmaz ümmetin kenarda
Medet senden ya Muhammed
<end>

<start>
Tasası sana mı düştü ömrümün? 
Ahirette günahımı senden mi soracaklar? 
Nedir bu bana ettiklerin? 
Nedir elinden çektiğim? 
İyi söyledim anlamadın
Kötü söz sana yakışmaz
Ama benim de dert çekmeye niyetim yok
Arkadaş sözün kısası; 
Ya sen adam gibi oturursun,
Ya ben tımarhaneyi boylarım.
<end>

<start>
Sen de anamı ağlattın benim
Ama babanızın uşağı yok,
Dünyaya çile çekmeye gelmedim.
Efendi gibi oturursan otur; 
Yoksa defederim dışarı
<end>

<start>
Bir koyup on alana elbet her şey vız gelir
Ak borsa, kara borsa en güzel taviz gelir
Baş toprağa dayanır taşa ise diz gelir.
Kemer sıkma, tahammül verir olundu salık,
Eller boş, mideler boş, yaşasın pahalılık.
<end>

<start>
Yozgat’ı dinliyorum gözlerim kapalı
Geyik tepesinden bir güneş,
Selâmlıyor büyük sabahı,
Güleç vuruyor, 
Tuzlayanın, şeker pınarın, 
Çatak mahallesinin evlerine... 
Cam ısınıyor, 
Sobaları yanmayanlara,
Ateşleri tütmeyen evlere, odalara,
— Merhaba diyor... 
Ne bir kilim ne bir halı 
Yozgat’ı dinliyorum, gözlerim kapalı... 
İştahsız motor sesleri doluyor kulağıma, 
İsteksiz saat kulesinin vuruşu, 
Atatürk’ün alan’a isteksiz bakışı,
Parkta kesilmiş kavakların, 
Gazeli kalmamış dalı,
Yozgat’ı dinliyorum gözlerim kapalı. 
Oturuyorum Çamlığın tam ortasına, 
Çam gövdeleri hışır geriniyor,
Sabahın ilk yeli geçiyor üstlerinden, 
Yaprakları gövdeye “Merhaba” diyor, 
Çamlık tepesinde bir karaçalı, 
Yozgat’ı dinliyorum, gözlerim kapalı, 
Mavi yutuyor boşlukta alı 
Yozgat’ı dinliyorum gözlerim kapalı 
İştahsız gıcırtılar geliyor dükkân kapılarından 
Biri, birine yalandan “Merhaba” diyor, 
Sonra “Selâmünaleyküm” dolaşıyor kahve masalarına,
Düşünce umudu yiyor.
Bugün günlerden Salı, 
Bir sitil yoğurt alıyorum 
Ve Yozgat’ı dinliyorum Gözlerim kapalı…
<end>

<start>
Bir ucunda dünyanın
Biri birine tokat attı
- Hey ulan hey! 
Öbür ucunda dünyanın
Bir çocuğun ayağına diken battı
- Vay anam vay!
<end>

<start>
Tutup attılar okyanusa
Sabaha karşı gemiden.
Yıldızlar uzattı iplerini
Işıklar erirken pencerelerde..
Karanlık üç renkli göründü
Birinde su yuttum.
Birinde balık karnında dünya
Birinde yaşamak arzusu1
<end>

<start>
Ben berceste mısraı buldum
Hey ömrümce söylerim
Gözden, gezden, arpacıktan olsun
Hey ömrümce söylerim!
Bizsiz Ilgaz'ın çam ormanları güzel değildir.
Hayda günlerim hayda! 
Sırtını düşmana verdikçe
Murat dağları güzel değildir,
Dost dost ille kavga!
Biz olmasak gökyüzü, biz olmasak üzüm,
Biz olmasak üzüm göz, kömür göz, ela göz; 
Biz olmasak göz ile kaş, öpücük, nar içi dudak; 
Biz olmasak ray, dönen tekerlek, yıkanan buğday,
Ayın onbeşi; 
Biz olmasak Taşova'nın tütünü, Kütahya'nın çinisi,
Yani bizsiz
Anne dizi, kardeş dizi, yar dizi
Güzel değildir.
Gel günlerim gel de dol
Gel Aydınlım İzmirlim,
Gel aslanım Mamak'tan
Erzincan'dan Kemah....................
<end>

<start>
Düştüm bir öylesi çekilmez derde,
Ne ölümü düşünürdüm, ne yaşamak korkusu,
Ne sır aradım herşeyde, ne gariplik var serde,
Ne kara sevda, ne sevmek ne sevilmek arzusu
Artık her şarkı dokunur bana bu şehirde.
Hasret nedir bilm....................
<end>

<start>
Ne, bizden geri, deniz aşırı şarkılar, 
Ne tadılır ne bölünür nimetler bizsiz.
İnan kardeşim inan
Ne yalan bu dünya, 
Ne insan fani...
Acılar görmüşüz, geceler görmüşüz, 
                              ölmeyi görmüşüz.
Aydınlıklar görmüşüz, kahramanlar, 
                              dostlar görmüşüz.
Görmüyor musun, görmüyor musun? 
Ellerimiz ellerimizde... gidiyoruz.
Sizlerden söz açıyorum
Teklifsiz, pervasız, işkilsiz.
Ateşe vurulu batıl ve eski kitaplar
Sizden öte...
Neler varsa
Mesut insanlık için bühtan edici
Sizden öte.......................
<end>

<start>
Bugün görüş günümüz
Dost kardeş bir arada
Telden tele
M....................
<end>

<start>
Acı 
Bir 
Rüzgardır 
Eser 
Dağlardan 
Ovalardan 
Kapkara 
Kanını 
Kurutur 
Yoksulların 
Sonra 
Kıtlık 
Pahalıl....................
<end>

<start>
Ben
 Böyle
 Taşların
 Çukurların
 İçinde
 Kalmışsam
 Yalnızsam....................
<end>

<start>
Bir yürüyüş eylediler sabahtan
Ilgıt ılgıt kan gider loy loy! 
Dayan dizlerim dayan! 
Ağla gözlerim ağla! 
Namlu puşt olmuş, atayağı puşt.
Yine düşman elindeydi vatan
Bir oğul çıktı Malatya'dan:
Anası Yılmaz çağırırdı
Haram süt emmemişti anadan.
Ve Beyazıt derler bir büyük alan
Düşm....................
<end>

<start>
Şu
Pır pır
Maviş 
Maviş
Yamyaş
Gecede
Yıldız
Boklarıdır.(1)
Üşüşür
Keban 
Toprağ....................
<end>

<start>
Zaman akar, zaman geçer, 
Zaman zindan içinde; 
Biz mapusta gürül gürül yatardık
Yılan çıyan içinde.
....................
<end>

<start>
Sen benimsin,
Ciğerparem, sevdiğim
Gülden ağır
Söylemem sana !
Saçlarına....................
<end>

<start>
Yıllar var ki sizleri düşünüyorum: 
Yanan şehirlerim, 
Düşmana ekmek veren tarlalarım
Teknelerim, ocaklarım, öğretmenlerim! 
Ve sizleri: 
Caddeler, tarlalar, fakülteler, 
Nehir boyları, şehirler, ordular
Aşklarım, hünerlerim, sefaletlerim! 
Ellerime ateş düştü
Yüreğime, gövdeme, kollarıma.
Biliyorum ey demokrasi! 
Bütün şairlerin ölür
Barikatların susar
Ve yana....................
<end>

<start>
Anamız birdir, aynı memeden emmişiz dostlar.
Kan kardeşiz, sizlere kanım kaynıyor.
Sizlerle beraber herk ettik toprağı, 
Beraber yattık hapiste, beraber teskere aldık
Ve maniler ya....................
<end>

<start>
Bir mermi de benden aslanım, 
Bir mermi de benden.
Bir mermi de benden zafer topları
Mukaddes namlular! 
Daha gelmesin mi bahar, 
Daha gülmesin mi ağlayanlar? 
Yıllardır kan içinde, sargı içinde
Unuttunuz mu
Sevmesini şakalaşmasını? 
Çekik gözlüler, 
Kıvırcık saçlılar, ablak yüzlüler! 
Küller mi saz beniz etti sizi
Yabani güller, dost bakışlar, otlu çiçekler! 
Ve sizler: 
Adana, Aras pamuğu kadar
Sevdiğim yüzler! 
Yayla türkülerim kadar
Memleketlilerim kadar
Sevdiğim yüzler! 
Altıya mı değdi yaşl....................
<end>

<start>
Can yoktu ki sevdalara düşe,
Kurt yoktu ki kızıl kana üşe
Yoktum ki yol geçe
Yoktun ki haber ulaşa
Gül yoktu ki, dal yoktu ki..
Ve döne döne ateş
Döne döne madde
Gökler yarıla dürüle
Dağlar savrula devrile,
Kırıla döküle yıldız
Sular evrile çevrile
Döğüşe döğüşe madde
Değişe tokuşa madde
Öyle bir vakte erdi ki devran
Döne döne esir
Döne döne gaz
Döne döne atom
Döne döne madde
Döğüşe çekişe madde
Vuruşa vuruşa madde
Ve zaman değişe değişe
Yosun titreşe, yeşill....................
<end>

<start>
Bir 
Elde
Çatal
Bir
Elde
Dehre
Dalar
Dikenlerin
Kengerlerin
Peşinde
Kaderimmiş
Söğerim
Oy
Meri
Kekliğim
Yeter
Çektiğim
Dut
Kurusu
Süpürge
Toh....................
<end>

<start>
Böğürtlen
Köklerinden
Yayla
Çiçeklerinden
Ve de
Yarpuzlardan
Pırıl
Pırıl
Cam
Gibi
Serin
Sulardan
Doğar
Ç....................
<end>

<start>
Munzurum
Pus 
İçinde
Savrulur
Karla 
Rüzgarla
Aşağıda
Domates
Bi....................
<end>

<start>
Dağda 
Dağ 
Yüzü
Yok?
Ekinlerde
Ekin
Demir
Değnek
Demir
Çarık
Gezersin
Kimbilir
Yürekteki
Sevdayı?
Hay
Kardaş....................
<end>

<start>
Yıllardır susmusum lal
Yanım yörem Tepegöz, Şahmaran! 
Yürek çın çın eder ama, 
Erdemli ve y....................
<end>

<start>
İnsan güneşle dünyanın arasındadır 
Senin sağında, benim solumda 
Hep ortasındadır ölümün 
Durur bir nefesle bir nefes 
arasında bir yerde, sabahla kaşam 
arasında herşeyi şaşırabilir 
Yaprağa düşen yağmurdur 
yapraktan düşen damla 
Ne yapabilir, rüzgarından 
merhamet dilemekten başka.
İnsan şaşırdıkça 
delinir şüphe torbası 
zehirler gözü.
Seni var ya, inleyişinden tanırım 
kiminle öpüşsen duyarım sesini 
teninin duygusu bulaşır, ateşi, kokusu 
bacaklarının arasından ürperti
dudaklarına dolaşır 
seğirir damar gibi
İnsanla herkes arasında nahoş tecrübe 
Kırlangıcın zamansız göç nedenidir 
O yüzden tizdir gagasından fışkıran 
Bir daha dönmez yurduna.
Kalp, inleyişinden tanınır 
Bir öpünce, bir de kırılınca.
Mamudu bana üç şiir verdi: 
Biri ters, biri düz, biri saçma
Mahmut TEMİZYÜREK
<end>

<start>
atları seversin demek
anması bile sevinç atları
gökten ineni, sudan çıkanı 
göğe ağanı,suya döneni
burak'ı, düldül'ü, bozat'ı 
melezi,safkanı
seversin demek
doru,demirikır, al 
üstü çukur bal gözde 
o derin şehlayı 
deli bakış, gülen ayva
sakarı,sekiliyi,yılkıyı
kişneşiyi hele! 
o dudak gökte kahkaha
hızır'ın döküp şarabı sütgölü'ne,
yakaladığı zil sarhoşlukta
o tay kalmış ruhları
seversin demek
ucu çiy çiy ıslak burun
tok nefes,diri sıcak,nemli döş
süt köpük,eflatun dil,arı diş
yokuşta uzayan
inişte kısalan o boyun
çiftleşirken şuh eda 
ince belde yayla gönül sırt 
benim seni dinleyişim 
gibi o baş sallayış
ağızda köpük uçup giderken 
kuyruğundan okunur 
yelenin rüzgarla konuşuğu
ova ruh,yakın temas,uzak yolcu
tek toynaklı kozmik kader 
o büyük çarkın burktuğu dirim
yüzü kahırsız keder
dört ayağın buluştuğu o dört nal 
az önce kalbimden geçip 
giden tufan
ağlatır mı seni de 
bir kırat, bir rozinant
sanki sen gördün 
yeryüzünü gezen atlı'yı
(yeryüzünü gezen atlı - yasakmeyve)
<end>

<start>
ürktün oğlum, huylandın hep, az mı kışkırtıldın yalnızlığa 
daha kirpiklerin kırpışmadan doluşan anılar da bıraksın istedin seni
bir kör kadar sabırlı olamadın, alaycı hiç 
yazık ki sağırlar kadar alıngandın 
Bir çift göz gezinse gözlerinin karanlığında 
çalınmış buluyordun yokladığında kalbini 
Kalbin! ayaklanan bir sığırcık sürüsü kadar gürdü kalbin 
Kalbin! onu yeniden tanımla, unuttuklarınla 
süt kutusunun yaldızından sızdırdığın ışıkla okuduğun 
mülkiyetin kökeni
onu koru diyordu sana gerekecek paylaşım savaşlarında 
kalbinden başka verecek mülkün yok yoksullara 
Yıllar geçti oğlum, bulduğumda seni 
nabzın yalnız geceleri mırıltılı ve berrak 
gündüz kire ve sabun tozlarına karışarak akıyordu 
yağmur mu yağıyordu kederin mi çarpışıyordu bulutlarla
Umabilirdin oğlum, yüzünde kireç kuyularından kalma yanıkların olması
uzanabilirdin beyninin son rahat kıvrımlarına 
her gece sarsıntılarla irkilmeseydi hayatın, sancılarla 
yine dayanabilirdin oğlum, alışabilseydin ayrılıklara 
şimdi mavi halesine tavaf ettiğin dünya 
' denizimde boğulacak kadar güzel değilim ' diyor sana 
' gittikçe aşınıyor prizmalarım, arzu kalmadı kırılmalara '
Biliyorum oğlum, o sonu bilsen de gideceksin 
ben seni kırılmaktan oluşmuş bir mordan doğurdum 
acıdım sana, acını gizledikçe sevdim acıdım sana
unutturmak istedim kalmış son birkaç çağıltıyı da 
aşk mesala
aşk geniş açıyla kırıyor kırınca, büyük acıyla 
ah oğlum, 
ayak tozları savrulduğunda rüya 
iz
ve rüya.
(İz ve Rüya)
<end>

<start>
ben hep gülümseyerek yaşadım dünyayı
gülümseyerek ölüyorum her gün sizlerle
baştan kendime basit bir yüz yakıştırmıştım
rüzgarıyla haşır neşir çıplak bir tepe
ve bir gök olsun istedim yüzümde, mavi, bulutsuz
metin olmaktan başka şansı var mıydı yoksulların
ben oldum işte, oldum ve öldüm
sorduğum tek soru vardı kendime
(öbürleri herkese ilişkindi) 
şimdi gitsem benden ne kalır geriye
kaldı işte, ahtım kaldı dünyada
<end>

<start>
İnsan tutkusudur, ona  benzer 
Yaşken güneşle dağlar gezmiş...
Yorgun gelmiş bir kedidir insan 
hayatı yinelemekten.
Kalbine koy, uyuyakalır 
Tırnakları gevşer, 
mırıltısı damlar damardan
Unutur bazen kurutulduğunu 
Bu var ya, bu tutku, 
her gece kazana atılır rüyasında 
Sabah, acı da pıhtılanır. 
Esirlerden 
alınma kandan böyle bir huy geçmiş
Akşam, açılır ansızın bir 
rüzgarla tutkunun arka kapısı 
Yalnızlık aç bir kedi, girer içeri
(Yasak Meyve, Sayı: 3)
<end>

<start>
Ey kente tutsaklığımı duyuran bahar 
soluğumu kırağıya düşerken saf 
bakışımı tahliyeci kızların yüzü  gibi tuhaf yakaladın 
bana aşkın yeşil yaylasını da söyle
Aşk! ayırmak kalabalıktan kalbini 
Serseri kalbim savuracak beni çarptıkça 
uygar beynimi yora zora 
Bağrı yumuşak kayaların rahminde uyuyup 
yeraltı sularının yolunda yürüyecek 
geride kalacak sennehri, bennehri ve siznehri
Güvenilir arkadaş. İyi kılavuz 
dipsiz göz nehrinin yatağı 
Nem ve gövdenin 
ten ve dalganın ve harlayan hayatın cebri 
silip atacak üzerimden dünyanın kuburunu 
bana geçmişten ne kibir ne rant 
korkunç hayret vadisinde 
yitik vadide
Aşk utandırmasın kimseyi 
Dün çok yakın / Yarın 
Uzakbıraksakın'dan sonraysa 
ya HazırolMamak ya TekmilDiyar'ın
bakır kazanlarına konmaksa 
varmak değil, aslolan varolmaksa 
Aşk utandırmasın kimseyi.
(İz ve Rüya)
<end>

<start>
Kalbim,saat sıfır! 
Uçmak için de
Düşmek için de
En yüksek rakım
(yeryüzünü gezen atlı / yasakmeyve)
<end>

<start>
Bağışlanmaz o savaşın ham meyvesiydim
Pelte kılındım aşkın taş plaklarında 
Oysa cesur çocuktum, sever miydim dokunmadan
Dokunduğum her tende sevince boğuldum 
Güzel oldum, dünya güzeldi, yakıştım alevlerin rengine
Nasıl olsa dünya
İnsanların ortak malı değil miydi.
İndim güneye pussuz ve berrak kıyıda 
Tam dört gün yorgun bedenimi dinledim
İlk kez duydum söylenirken bir yurtsuz insana 
Mülkü elde tutanlar bizden gayrıdırlar dendiğini 
Meğer ben Roma'da kolonların dibinde bir yerdeymişim
Sicil tutan kayda geçmemiş tahammül mülkümü
Çıplak asılışıma fetva veren kadılar ve tekfurlara 
Sıkı basın gırtlağıma, yumuşak kibarlardan değilim 
diyen ben taşra çakalı
bir zaman diliminde dağlara yangın ekermişim.
Beni koyunlar yemiş, susmuşum
Unutmayı da başarsam 
benimle yaşar, benimle ölürmüş köleliğim.
Doğrulup sordum yeryüzünü
Bulutlar dediler, hüzün yüklüdür gurub vakti
Anladım bir mağarayı mekan 
Üçyüz yıl uykuyu tedbir ve imkan kıldığımı.
Eprik mitilimle ulaşılabildiğim pazarda 
Satılacak yalnız kemikli ellerimle kaldım.
Ben geçerken erik dalı eğildi
duydum
Kıpran dedi, kıpran ve dayan
bahar geldi.
Yanılabilirim, bu ses 
kapımdan atılı buruşuk kağıda da yazılabilirdi.
Gün devrildi, bir meydana varıldı
elele sessese verildi ve yüründü
benim ve bana benzeyenler için dendi ki
Bunlar yürüyenlerin en şerri ve budalasıdırlar
Ey ehli tüccar
kepenkleri indir
barbarlar gelebilir, tufan olabilir
Ve çünkü ay bir dedi.
Toplandı şehir ahalisi hep bir ağızdan 
Köleler ölülerden acıklıdır kardeşleri söyledi.
<end>

<start>
Gölün yüzü kamaşıyor güneşten,uykusu gelmiş 
kedi kamaşıyor. Mırıltısını da rüzgar veriyor,
önce hafiften, sonra da hafiften. Rüzgarın durgun 
yüze katkısı binbir biçim, binbir değişim. Su 
mağmalaşıyor, mağma derin uykusunda, o da 
kamaşıyor.Gölün yüzünü ancak bir kez 
                       görebiliyoruz.
Gördüğümüz gölün yalnızca bir biçim yüzü.
Biçim değişiyor, bir öteki, bir biz... Durgun su 
                   rüzgarda tıpkı hayat.
        Hayat gibi durgun su rüzgarda.
Tef çalan hep aynı ritmi vurduğunu sanır. Biz de 
aynı ritmi duyduğumuzu. Kulak karmaşadan 
korumak için uydurmuş olmalı, aynı olanı. 
        Kaostan. Kalabalık kaynaşıyor. 
                        şehirler su.
Çarşılar düzenli bir ritm arıyor, dirençli, dalgasız.
Baharat çarşıları bile bunu aradı yıllarca. İklim, 
              eşkiyalar, karum tüccarları, ve 
               yeni masallar, suyu 
                         bulan 
                       dırırlardı.
Kümbetli bir adam vardı. Yaşlı bir adam, 
           bir deliymiş meğer, öyle dediler. Konuşur 
ken konumunu değiştirirdi durmadan, konuştuğu 
                       kişi olurdu.
Aşkın bir adamdı, deli dediler. Ötekine uyup, 
delirdi, çok geçmeden öldü. şimdi bir yatırı var
adamın.Köylüler ziyaret ediyor her nevruz, doğa 
değiştikçe insan kendini navrağaz sanıyor adamın
anılarına hürmeten; çiçek arı, arıysa iyilik olan 
                       herşey. 
Çalışıyor köle değil, dans diyor dansçı değil, 
geziyor gezgin değil, biriktiriyor mülkiyet 
bilmiyor ve müziği ki doğanın keman sesi, 
                    müzisyen değil...
Hiçbir şey benzeşmez, benzeşme ülküseldi, ama 
         yine de sözcükler ben olur, sen olur...
<end>

<start>
övmek istiyorum bir şeyi 
herşeyimden geçerek övmek 
bu benim kurtuluşum olmalı 
acımdan ıssızlığımdan 
hasetimden öfkemden 
arındırmalı yağmurlar
gibi övmeliyim 
yağmurun bereketi gibi 
akmalı sokaklara sözlerim 
sokaklardan taşmalı 
saçaklardan oluk oluk inmeli 
dumanı  çökmeli dağlara 
dağlardan güngörmüş bir panter süzülmeli de 
övdüğümün dizi dibinde ölüvermeli
sıradanlığım herkes gibi olsa da 
hayranlığıma  ' işte deha ' denmeli
Mahmut  TEMİZYÜREK
<end>

<start>
Zaman ne zaman başladı 
Ölümlünün nesineydi zaman 
İlk tan ne zaman kızardı 
Ne kadar uzaktaydı sabah'tan
Gün birimi nasıl bulundu 
Bugün demek için eldeki kanıt ne 
Dün, anıların zorundan mı 
Anı, ne anladı anı yaşamaktan 
Yarın, umuttan mı doğdu 
Yoksa vahşi umutsuzluktan
Kuşluk vakti nasıl düştü 
Terden, mahmurluktan 
Aylak bir kadın mı söyledi ilk kez 
ve buldu kuşların ışıkla dansından 
İkindi'de yaşlıların göz kapakları 
Ağırlaşır mıydı yine böyle 
Akşam neyin sonuydu ki 
Ayrı konuldu başka zamanlardan
Yıllar kısa mıydı uzun mu 
Çocuklar sorar mıydı yaşlılardan 
Ölüm hakkında ne biliyordu 
Mevsimler'in çetelesini tutan 
Yalnızlık zaman birimi oldu mu hiç 
' Bir yalnızlık boyu bekledim seni ' dedi mi kimse 
Nereye kapatıldı yıldızlara baka baka çıldıran
Mevsim kuşlardan mı öğrenildi, 
Yoksa gölgeyle korku yüklü oyundan 
Sayılar parmağa bağışlanmış gurur muydu 
Ya sonsuzluk 
Gurur kırıcı Zaman
<end>

<start>
Ellerine doğmuştuk hevesle 
Irağın olduk şimdi senin
Kapılar yüzümüze kapandı bir bir 
İnandık ki dünya gelip geçilen yer 
Geçip gitmek yaşanacak her şeydir
O ince zeka, kılcal bilgi 
Olabilir saymıyor bizi 
Biz ki, gövdesi varsa oyuz dünyanın
Bu yalın ayakları, bu sakar elleri
Bir adacık oluyoruz konduğumuz her yerde 
Orada, öbür adaların yanında 
Bir adacık, ki herkes bir boz, bir mavi
Kendiyle uğunan kumrularız 
Savrulan toz zerresi
Böylece kurtuluyor şehirler vebadan 
Lekesi kalmıyor kanın sokaklarda 
Çöz kuşaktan ipini, sal gövdeni köprüden 
Vücudunu parça parça pazarla 
Her şeyimiz soğuğun, açlığın bedeli 
Ölüm vadesiz, yaşam kısa vadeli 
Geceler huzurlu, adımlar tıp tıp 
Yalnızca kadınlar ve çocuklarımız 
Ölüyorlar birden 
Bir eflatun dağ tozu koklayıp koklayıp
Söndür ışığını, sil hatırasını ve kapan 
Dönemez ki ufka baktıkça yol gören göçebe 
Her daim o yağız incedeyiz, o sarp uzunda 
Havlimiz canımızdan taştıkça ülkeden ülkeye 
Yolları  kesiliyor uygar Roma'nın 
Gövdemizden akan sidik, kan, ter, asit 
Sınırları eriterek çıkıyoruz her meydana
Kıyıları o cam fanus boşluğa 
Çarpa çarpa kırılıyoruz
Ey ukdesi, var kalan her göçebenin 
Ey kavuşmak rüyası peygamberlerin
O yüce dağa, bir daha başın diye konsak senin
O yaslı nuh taşını alnın diye öpsek
Geniş yaylalarda çiçeklensek tür tür 
Islansak neşemizin teriyle 
Yaralarımızı şarkılara belesek 
Şımara taşa kalbimizin bendinden 
Bıraksak gemini atlarımızın 
Mahpusu olduğumuz bu dışardan 
O vakit kurtulur muyuz?
Sor ki, muştusu bizden gelecek 
O ki, bir seraptan doğurdu 
Kabuslardan fırlatıp 
Kıyımlardan artırdı hayat bizi 
Böyle bir havlin  kavmiyiz 
Açıldık denizlere 
O korsan takalardan 
Salkım saçak döküldük suya 
Kimimiz çöp, dalgadan dalgaya
Hangi şehir ister bizi
Hangi gurbet ev olur 
Çıkış nerde, kıyı var mı 
İzi var mı umudun yollarımızda 
Sor bize
Denizin dibinde demirden mezar 
Onu sor 
Uykular buz mavi, buz ayna
Salınan kıyısız bir okyanus üstümüzde 
Soğuk keskin bir hızar 
Bize gelince 
Kesikle kırık, ıslakla kavak 
Bize gelince 
Kirliyle çıplak
Canımız hayli alaflı, gözler köz 
Akıyoruz ırmakları tersine tersine 
Püskürülmüş lavız, toplaşıp dağ oluyoruz 
Ürpertiyoruz ışıkları renkleri 
Yırtarak yüzünü su mavinin, su berrağın 
Gövdemizi kanırtarak yazıyoruz 
Hayatın alınyazısını 
Her şeye barbarız, her şeye tufan
Dönüşler kapandı çoktan, zaten biz 
Her ufka baktıkça yol görenleriz 
Arzumuz, varılacak hayatın tek kayrası
Kalbimiz, ölçüsüz haritası yeryüzünün 
Biziz o, vakti gelen yokluk tanrısı
Mahmut TEMİZYÜREK
(Evrensel Kültür Dergisi, Ocak 2002)
<end>

<start>
Kırmızı boyun atkısı olmasa da çocuğun
saçlarına kanan rüzgar uzak diyar kokabilir
Bir daha yaz gelmez
diye savrulan ağacın gövdesine 
bilmediği öfkelerden paslı çiviler çakıp
şaşkın suskun öylece kalabilir
sana karşı ağlamadım ama
ağlayacağım bu gece
diye arkadaşının gözlerinde.
Kırmızı boyun atkısı alınmasa da çocuğa
ustasından bir nişan hediye
yine de gönlünü dik tutar çocuk
Hayırlı işler Hay-Ni, hayırlı işler ustam
der gider işliğe 
Kapı yine dar
nekes ve zorbadır
usta ağır ve yorgun, sorar
Felaketlerle ilgili değilsin
Gidiyor musun yoksa? 
Çocuk tok, kesin ve acımasızdır
Ustam ben artık kendime yakıştırabiliyorum
her felaketi
Usta, tamam der içinden
Bu çocuğa kim başka ne öğretebilir.
Kırmızı boyun atkısı eksik olsa da çocuğun
ve gözleri ela ve teni buğday yirmi iki yaşında filan
                                                                   olmasa da
çocuklar yanıtsız bırakmayın beni
bu çocuk en kolay nereye gidebilir? 
İnan bu çocuk en kolay abla dedi çocuklar
bu çocuk hangi ülke onu beğenir'e hangi şehir izin
                                                           verir'e gidebilir.
ve zaten insan abla en kolay 
kendi felaketinin peşine gidebilir
bir soru daha çocuklar
Ayağı kayabilir mi çocuğun? 
Abla, ola ki kayabilir.
Kırmızı boyun atkısı olsa da çocuğun
yönünü yurduna doğrultur bir gün
işte şu gökyüzünün altında 
şu eşikte kucaklayıp öper yurdunu
Bir gün ayrılıkların da tarihi yazılacaksa 
tanık olun çocuğa
yağmur, rüzgar ve savrulan hayat 
insanın yitirip aradığı duygu
karşılayın çocuğu.
<end>

<start>
Abarttığımı düşüneceksin gene sen diyorsun göl bu bense okyanus 
Senle ben aynı şarkıyı dinleyip aynı yerde ağlıyoruz 
Kim diyebilir ki kömür kara sana 
Bir papatya gibi duruyorken kömürün yanında 
Oluyorken ah incelik, ah kibarlık, sen bize neler ettin 
Aşkımızı verdin kalabalıklara
Onu bir konuya indirdin
Öğüde çevirdin hayata dair 
Kağıda geçirip susuz bıraktın serçeyi
Sana bakıyoruz ey çiçek sen bir garip gelensin
Büyüksün, içimizdekinden daha büyüksün 
Annen desem değil, babannen de değil
Ülkemiz kalmış prensesler gibi her saniye ağır gelensin
Var mı yokluğun adı, ben onu hiç görmedim
O şarkıyı da görmedim, yok biliyordum seni görene kadar
Zaten acıya kandım aldanıp yaşamak diye 
Sefil oldum, eksik kaldım, üzüldüm 
Boyuna uzanacak kadar büyümedim 
Bununla geldim işte nasıl yorsam 
Da tutsam bacaklarından aşkın eteğine saklansam 
Herkes o yeri kalbinde arıyor oysa değil 
Orası sürgün yeri 
Kalbimiz kabalığa taşkın, dahası yanık süt gibi
Unuttuğumuz herşey dibini tutmuş ya da tuz buz 
Elbet küseceğimiz gün de gelir 
Unutkanlıktan ağlayamaz oluruz 
Herkes unuttuğu yerden başlar kendine 
Yeni bir sözcük olur belki bir nota 
Her düğme düştüğü yerde bulunur 
Her buluşma bir ayaklanmadır ezelden beri 
Öfke ne güzel yakışır bakışlarına
Mahmut TEMİZYÜREK
(Defter Dergisi - Sonbahar 2000)
<end>

<start>
çözüyorum bedenimden hayatı 
kurtuluyor hepsettiğim o katil 
silkinip çıkıyor kuyulardan 
bir boşluk, ayazda nefes kadar keskin yay 
işte bu kadarmış acı denen o rezil 
akıl kadarmış kuşku denen zavallı 
artık salt bir huyum başlangıçlara 
ben yok desem olamazmış bir daha 
dünya, boşluğun rahmindeki eşkin tay
kendi katlimi yazıyormuşum duvara
meğer hayat diye katlandığım zındanda 
kendi kanımla hem de, parmaklarımla 
aradıkça azalır, azaldıkça bulurmuş
insan gerçeğin iskeletini hem de, vay
rüzgar yalıyor kuruyan gövdemi
döllenen rahme yön veren rüzgar 
o vardı her zaman o esrik tanrı, hay 
ettikçe kemiklerinden duyuyorum ta 
başlangıçları, son diyorlar ya 
kalan bir mırıltı, o ninni 
say onuda ilk uykumdan yadigar
dağılışımdan varlık devşiren hayat 
gör çözülen gövdemin yumağı kedinin oyuncağı 
fareler kemirmelik suç bulacak daha bende 
gün gelecek ipliğimden yol soracak aşıklar 
şen ol bastille şimdi sende kalanla 
öreninde yetişecek bostanlarda 
benim çürüklerimden doğacak 
düştüğümde göveren hayat 
buyur bana, kıy 
...
(yeryüzünü gezen atlı - yasakmeyve)
<end>

<start>
Her an yenidir insan 
Yenmiştir örneğin içindeki önceyi
Bir mermer gibi parlamıştır bellek 
Bozguna uğramıştır anıların hükmü 
Süzülür gider nasıl da kırmızı 
Bir çorap bile yeniler tam bilekte 
Aşık kemiğinde bir kent arması 
Islığa gücü varsa notasıyla gezinir 
Sözler dolar diline dağlar geçer onu da 
Gözü kamaşır neye baksa yeşil erik orda burda
Kendisi değilse yenidir insan 
Zaman yalnızca geçer gelir 
Herkesin içindeki boşluk gibi gezinir 
Sakınmadıkça gövdesini 
Yundukça soğuk sularda tir tir 
Aklına sevişmek düştükçe yerli yersiz 
İç çekiş buğulanıyorken taze bir ten belirir 
Bastıkça yeryüzüne gıcırdar dünya 
O dünyaya ses verdikçe yenidir
(Defter Dergisi - Sonbahar 2000)
<end>

<start>
Son duruş. Her şeyin bir zamanı varmış 
İbibik her saat ötmez 
Baykuş en son çıkarmış sahneye 
Penceresi gündönümüne bakanlar 
Sevinirmiş gelişine kırlangıçların 
Benim penceremse daracık bir arpacık.
Son yakını. Ah neden ben nasıl da bilmedim 
Av neden hayatlara ayarlı 
Kar altında ölü buldum yaşlı palazımı 
Kaç kez çölde geyik aradım 
Taş parçası sandım iguanaları 
Üstümden geçim gitti bukalemunlar
Serçe parmağım uzuyor sandım.
Son işaret. Gözün feri yeter sandım
Kaçan tavşanları yakalamaya 
Karşı kaldırıma geçiyorken kör oldum.
Son yanlış. Ah birinde yolum şaşırdım 
Bana yol gösterdi kanadını kırdığım karga 
Kulübemi buldum bulmasına ya 
Önemsiz bir yanlış oldum baştan sona.
(İz ve Rüya)
<end>

<start>
I.
İlkin herşeye çocuklar 
rüzgarı taşlamakla başladılar 
sonra 
kardan adama aşık oldular 
sıcak 
aşkı tavlayan ve tohumlayandı
tohumları karıştıran deli rüzgar
II.
......
III.
.......
IV.
........
V.
Ben kendimi başkaldırıp kazanırsam benimdir
Buysa kül rengi bir ırmakta suretini aramaktır.
VI.
Arayış süvarisini soran bir yağız attır.
VII.
İnsan yoğunlaşır huyunun akışına, 
Nergis duru durgun su arar.
VIII.
......
IX.
.......
(İz ve Rüya)
<end>

<start>
Kim yanmışsa aşkın narına
Yeryüzüne düşen çiy
Tam onun teri
Yanarak soğuyor dünya
Rüyasında halkın evi ateşe verilmiş
Kendi yazıp kendi bozmuşlar öreni
Haberimiz kalan sağlardan
Azledip var olmaktan, olanı
Yara giden her yol, sarp dağlardan
Geçer ah geçer diyorlar, kardeş
Zindan geçer oradan da
Her gün isiyle doğar kara bir güneş
Dünya fidanların nefesiyle tütsür de
Yalar yüzümüzü bir yalan çıplak daha
İsyanda o arkadaşlar
Bir bozgundan kaçıp saklanırlar derilerine
Çıkaramaz o mağaradan, ne ateş ne duman
Oturup pınarın sesiyle avunurlar sonra
Yaralarını yurlar birbirlerinin
Kaf dağının rüzgarını paylaşırlar
İbibikten bile güzel öten cemaliyle birlikte
Beri gel yüreğim, gel benimle
Senden önce aşkın sınadıydı
İzi kaldı kurumların
Al bastı, bir ölüm daha doğdu çocuklar
Her şey geçer
Elbet soğur dünya, bu yangın bu dağlar
Toprak yumuşar, sonra buhar, sonra toz olur
O kıyamet günler-
-den bu görüntüler
Elbet bir gün bir Yaradılış
Kuramına tez olur
Günler, o günler
<end>

<start>
Ömrün bu yakasında 
Anılar öreni dünya
Yaşadıklarım umarsızca geri 
Döndürüyor beni, günlerim eski
Günlerin solgun defteri 
Bu yazı kimden kalma 
Anlaşılır mı buralarda bu dil 
Bu yürek nasıl direnmiş kuşatıldığında
Ne kaldı yüzyıllarımdan 
BİRKAÇ HAYAT DERSİ 
BOZUKDÜZEN BİR SES 
ACI VEREN GURURDAN BAŞKA
Bazı anların altında 
Ölü kelebek mezarları
AHİDLER, ANITLAR, UKDELER... 
ARASINDA YAPRAKLARIN 
KALBİM, güzel başlangıç 
O RESİMLİ MAĞARA 
Bir göçükte ağzı kapanır mı onun da
KAZANCIMMIŞ YİTİRDİKLERİM 
BİR ÖMRÜM OLDUĞUNA İNANDIĞIMDAN BU YANA
Gezin RUHUMDA 
ELLERİN dokunuşların 
NEFESİN ısıtıyor DÜNYAMI 
KAVUŞTURUYOR 
O YAKAYI BU YAKAYA
Mahmut TEMİZYÜREK
Yasakmeyve, Sayı 3
<end>

<start>
Bir su gibi akıp gidiyor 
ne uçup konan kuşa benziyor 
ne yeşerip kuruyan ağaca 
derin bir ırmak vadisi dünya 
bir kez geçiyor içinden 
kıvrılıp bükülen, 
çoğalıp eksilen, 
solup kuruyan...
... oluyor ya da okyanusa doğru dolup 
dolup boşalan bir bend 
bazen karı suya ayartan güneş neşesi 
bir soluğu bir soluğa sekerek ulanan vahşi 
bazen Nil kadar güngörmüş, durgun, 
tenha bir güneş teri 
deltanın buğusunda eşitleniyor, 
o büyük ağızdan, 
ilk ve son kez, yutulmadan
... nasıl da şamatayla başlıyor akış, 
sonsuz bir şımarış vadisi sanki 
hayat denilen korkunç hayret vadisi
... gidiyor belki bir kez kanarak 
... geçiyor belki son kez anarak 
... geçip gidiyor 
yıkanarak hayat suyunu
<end>

<start>
Parantezim ol sevgilim 
Yaşamla ölüm arasında kısa mı kısa 
Dudakların arası bir parantez 
Eksik kalan herşey dökülsün boşluğa 
Söylemeyi unuttuğun sözler mesela
Kirpiklerinden oluşan bir parantez 
Bu tufandan kurtulacak ne varsa sığmalı 
Kuşlar yeniden uçmalı sarp kayalarda 
İlgisiz kaldığın herşey dökülsün boşluğa 
Başarmak, ün, para, güç ve daha...
İki kaşın arasındaki o  boşluk  kadar 
Değil mi ki kısacık bir dilim dünya 
Sağ yana yaslasam hayata alınan yanımı 
Sol yanda ' hemen şimdi! ' diyen duygular 
Seninle doymadığım herşey dökülsün boşluğa 
Suyu bulandıran boğa 
Alnını kırıştıran dağlar
Parantezim ol sevgilim 
Beni bu dışardan atsalar 
İçinde ömrüm kalsa.
<end>

<start>
atlar gibi, diyor yaşlı adam 
ne şahlandım ben de bir zaman
yaşam ki heves uçurur seni 
durur birden esen rüzgârın
o kalıyor bir de 
toprakla sevişirken o 
tadı yağmurun 
anılar gibi kuruyor tende
şimdi gidiyor oldum 
benden önce gidenlere 
sözünüz varsa deyin 
ölüler bir şey bekler o yerde
<end>

<start>
Bir karanfil, bir yâsemin, bir ıtır; 
Bir yaprak üstünde parlayan damla, 
Velhâsıl, her şiir seni anlatır.
İçim burkulur da o eski gamla, 
Dudaklarım titrer, gözlerim dolar; 
Ruha kurşun gibi çöken akşamla.
Sanırım ki bahçelerde sesin var, 
Mehtap yine senin için doğacak, 
Seni anlatacak bütün şarkılar...
Halbuki sen bir köşede en uzak
Hayâllere dalıp kalmışsın öyle, 
Gözlerini kaldır, gözlerime bak:
Seni fazla sevmek günah mı söyle! ...
<end>

<start>
Çiçek misin, kuş musun; rengin, kokun ve sesin
Varla yok arasında; hayaldesin düşdesin.
Ellerin yeşil ışık, sonrası hep kırmızı; 
Sabahlarımda şiir, akşamları bestesin.
Gel desem geliversen pür heyecan, pür neş'e; 
Ah bir söyleyebilsem: 'eller ne derse desin! ..'
Bu çağrı hangi nazı getirmezdi insafa? 
Naz değil o, anladım: çaresiz boş hevesin.
Sevmişsin ya ne çâre, böylesi sevildin mi? 
'Sevilmek kâfi' diye, verdiğin karar kesin.
Sevmenin, sevilmenin doruğundasın, tamam; 
Sevdiğine kul köle, candan sevene nesin?
Hayatı kucaklayan doyumsuz yorgunlukla, 
Yorgun gönülgözüme inen en son perdesin.
Bunca yıl sonrası bu, kırkbir kere maşallah! 
Bırak artık bu rüzgâr nasıl eserse essin...
<end>

<start>
Çağrılı gülücükle gelecek değildi ya, 
İşte kasımpatılar, işte el titremesi; 
Ve kalbimdeki dolup boşalmalar, depremler.
Uzaklarda sanılan yarım yüzyıl geldi ya: 
Artık kolay olmuyor, 'akşam olsnu' demesi...
Duygu meleyen kuzum, kuzulamaya durmuş.
Gülüşünü sularla bir tuttuğu yaramaz, 
'Bir'ken, 'iki' olmanın yol ayrımında yorgun.
Ne bu tedirginliğim, gölge uzun mu vurmuş
Yollarına ömrümün; ellerim durduramaz.
Bu eller kaç günahın, kaç sevabın sahibi? 
Kalem tutan, el tutan, ara sıra gül tutan; 
Dikeni kanatsa da, ille gül, ille de gül.
Bir de üstüme yağan sevgiler, yağmur gibi: 
Yaşamayı sevdiren, ben böyle avutan...
<end>

<start>
Eski Iclemisler yeni ozlemde durmus,
Durmus; gozler ki karada, eller ki ak'ta.
Kara'da az omur, ak'ta soguk dosekler;
Aglatmis Anadolu'yu bir hain yasak,
Yasak da yasak, yasak da yasak, yasak da...
Daginik ozlemler bir ic cekiste sakli,
Sakli: yagmur ki bulutta, yel ki yaprakta.
Yagmurda bereket, yelde durulu denkler;
Kavurmus Anadolu'yu bir hain kurak
Kurak da kurak, kurak da kurak, kurak da...
Korpe iccekisler bir beklenene sozlu,
Sozlu: tarla ki suda, tohum ki basakta.
Tarlada nadas, tohumda carpar yurekler;
Sarmis Anadolu'yu bir bitmeyen merak,
Merak da merak, merak da merak, merak da...
Uzun bekletisler harmanlarla nisanli,
Nisanli: ay ki gokte, gunes ki toprakta.
Toprakta gelinli kagni, gokte melekler;
Avutmus Anadolu'yu bir kara kavak,
Kavak da kavak, kavak da kavak, kavak da...
Kucuk harmanlar hep buyuk cocuga gebe,
Gebe: torun ki basta, yavru ki kucakta.
Yavruda agit, torunda butun dilekler;
Baglanmis Anadolu'yu bir tatli adak,
Adak da adak, adak da adak, adak ta da...
<end>

<start>
Bahar goklerinin iklimi sende,
Aglayisin, guluverisin iyi,
Bu kacinci kacis, 'tuh!..' dedirtecek?
Bundan boyle, 'gel' demeden gelsen de
Omrumce icimi kurt kemirecek,
Gonlumden geceni soylemek uzun,
Kop-koyu camlarin golgelendigi
Gozlerimi, gorebiliyor musun?
NE KI!..
Gunesli havalari sana verdim
Al gotur. O, bensiz neye yararsa!
Bir baska dunyadan gelmiscesine
Beni boyle darma - dagin eden kim.
Eski donemece girmisim yine
Takvimler kopmasin, saatler sussun.
Apacik gonlume, guvenin varsa
Cekinmeden, girebiliyor musun?
BELKI!..
Yaninda en yakin ozleyislerle
Yorulan benim, ama, kimdir yoran?
Bilseydin nasil da durgunlasirdin.
Bakislarindaki menevislerle
Tukenmez sandigim sabri, tasirdin
Butun sorularim bir yanda dursun:
Gozlerime girip - girip oturan
Ellerini, verebiliyor musun?
PEKI!..
<end>

<start>
Bir türlü hiç bu kadar uzun olmadık 
Hep ayakta, hep yanyana, hep bekleyiş; 
Ama hiç yorulmadan, hiç yüksünmeden.
Suskun dakikalar ümitlerce geniş, 
Gülümsemeler hayallerime katık 
Ve kaçıncı fırsattır, hoyratca giden?
Bu en kısa uzun olmak, bu en kısa 
Esnemeler dönük; çaresiz, yorgun.
En yeniden en uzağa bir kuş uçar, 
Bencileyin kaçan fırsatlara vurgun; 
Geri dönse, alınyazımı okusa 
Bilsem artık, bu tükenmezlerde ne var? ..
Aslında beklenmedik dar zamanlardır, 
Bütün "keşke"lerden öç almaya durmuş 
Özleyişleri, doyasıya emziren.
Eskimeyen "ah"lar ne: yeniden doğuş. 
Sonrası aşk; gözü kör, kulağı sağır 
Ve ayrık otu gibi durmadan süren...
<end>

<start>
Ağaçlar soyunurken birer-ikişer
Tam kalbinin üstüne bir yaprak düşer.
Tut ki şairsin, duramazsın kaskatı; 
İmdada çağırır sevdiğin san’atı,
Bildiğin şiirleri belki yüz kerre
Söylersin, ağlarsın; sonra eskilere,
Deli çağlarına dönersin, ümitle…
Bu mevsime yaraşan en hoş beyitle:
Zamana ‘dur’ demek, ‘dur’ diyebilmek var,
Ağdıkça üstüne tedirgin bulutlar.
Bir yasak cennete benzetip her yanı,
Yine kendin çoğaltırsın iç dünyanı.
İşte dal, işte yaprak seninle eğik,
Çiğnenen gazellerce yüreğin ezik.
Daha gün ağarmadan yüzüne güler,
Tatlı hayalleri süpürür çöpçüler
Tarak vururcasına sarı saçlara.
Teslim bayrağını çekmeden burçlara.
Söylenecek son söze en güzel örnek; 
Ağaçlara benzeyip, ayakta ölmek…
<end>

<start>
Bir karanfil, bir yasemin, bir ıtır, 
Bir yaprak üstünde parlayan damla, 
Velhasıl her şiir seni anlatır
İçim burkulur da o eski gamla
Dudaklarım titrer gözlerim dolar
Ruha kurşun gibi çöken akşamla
Sanırım ki bahçelerde sesin var, 
Mehtap yine senin için doğacak
Seni anlatacak bütün şarkılar
<end>

<start>
Geceleyin çiçekler daha bir güzel
Ve serin elleri, sıcacık gözleri diye dur...
Sana kim inanır ki, seni kim dinler,
Senin bol ışıkta, senin gündüzleri 
Rahat göremediğini ne bilsinler, 
Ne bilsinler çiçekleri sevdiğini? 
O çiçekler ki geceleyin saksıda, 
Geceleyin çiçekler saksıda diri 
Karanfili, ortancası, yasemini.
Geceleyin çiçekler daha bir cömert, 
Daha bir alımlı, daha bir kadınca diye dur...
En utangaç çağda görülen düş gibi 
Geceleyin açılır sabahki gonca. 
Her şey el yordamıyla bilinemez ki. 
Yaprak yordamıyla, koku yordamıyla 
Uzanır geceye bir asma gül; eski 
Ve uzak bir dünyaya dökülmüş gibi.
<end>

<start>
Her sabah acemi başlarım, yeniden
acıya ve Aşk'a, Hayat'a ve şiire
her sabah yeni baştan, acemi; 
daha bu dünyada söylenecek şarkım çok, 
daha acemidir yüreğim, ölüm, dur geri.
Ben ne zaman bir şarkıya başlasam
süsler yüreğimi sevgilimin gözleri.
Süsler acımın bulutdelen duvarlarını
sevgilimin Aşk irisi gözlerinin posteri, 
ki beni de bekler savunulacak Hayat'ın
ve kavganın 'ateş altındaki' siperleri; 
daha istemem assınlar ölümün duvarına
yüzünden yeryüzü selleri geçen resmimi, 
Hayat'ı severken asmasınlar kimseninkini.
Sevgilim, önümüze ardımıza düşürmeye başladı
'karanlık', mermilerini.
Ne zaman bir güzellik sayfası yazmaya dursam, 
umutlu bir Aşk'ı, Hayat'ın şiirini, 
bir çıkarın 'mitralyöz'ü durdu ateşe, 
ama silemedi bendeki Hayat'ın iyi sesini, 
bendeki Aşk irisi gözlerinin posterini.
<end>

<start>
Seviyorsun. Neye göre? Ölçün ve nedenin ne? 
Neden O'nu değil de beni? Paylaşmak mı talan mı; 
herkes bir başkasında 'kendini' mi seviyor biraz? 
Sorular ve kuşkular arasında geçip gidiyor Hayat.
'Seni kendime istiyorum! Seni kendime ayırdım! '
Aşk'ın ve sevişmenin bu mu -yoksa- anlamı? 
Sonunda her şeyin gelip dayandığı
hormonal bir salgı mı? Ve geçip gidiyor Hayat.
Birer soru işareti olarak yaşadık ve gidiyoruz
kendimiz, birbirimiz ve birçok şey için; 
yazısız bir taş istiyorum, sen de isteyebilirsin
bütün acılarımız, yağmalanmalarımız için.
Kesinlikle bir ozan'ım ben. Kesinlikle bir AŞK'sın; 
kimler için, hangi zamanlar için olursa olsun -
Sen önsözünü yazarken, sonsözümü yazıyorum ben; 
- Hayat nasılsa 'aramızı' dolduracak! -
<end>

<start>
Bir Fenike kadını gibi gizemli
bir yörük kadını kadar sabırlı
bir Yunan dağlısı kadar acılı ana, 
defne, mersin ve sevgi dallarından 
bir çelenk yaraşır alnına
Ölüm yaşıma girdim, üşüyorum eşiğinde kapımın; 
götürülen ciğerköşem oğlumdu, bir yazıydı ömrümün, 
tüfekler alıp gitti, ömrümüze vuran karanlık.
Bir zeytin fidanı gibi büyütmüştüm onu ben; 
silindi gitti izleri, her şeyi örttü zaman.
Ölüm yaşıma girdim, ağlıyorum eşiğinde kapımın.
Mum adadım, fal baktırdım, zeytin yaprakları kuruttum; 
mumlar kaldı, fal çıkmadı, yapraklar kimi tütütmek için? 
Bir kuyuya düşer gibi düştüm dibine acının.
Çan ve ezan sesleri başka bir dünyanın sesleri gibi.
Kapıma dayandı sonyaz, sanki bir ören yeriyim!
Ölüm yaşıma girdim, ıssız bir kır gibi yüreğim.
Umut beslenemez artık, ve tansık beklenemez
baklavalı kazaklar örüp beklediğim fidanım için
(çıkıp gelse mersin dallarıyla döşerdim yollarını!) 
Artık salkım vermeyen asma, meyve tutmayan zerdaliyim! 
Ben bir anayım, deliyim, ağlıyorum eşiğinde kapımın.
Dışımda kışın yakın rahmeti, içimde sonyazın hüznü.
Ne omzu kalabalıklar geçti, asfalt ezen bandolar
acının çökerttiği zayıf ana omuzlarımın yanından! 
Bundan sonra olsa olsa ne olur artık kadınlığımdan! 
Bir dal bulmak istiyorum, barış açan bir dalcık, 
son bir kez bakmak için giderken buralardan.
Duruyorum eşiğinde kapımın, içimde sonsuz sonyaz!
<end>

<start>
Cypri! 1 Sezenler az değil, ki tohumumuz sana ekildi ; 
      toprağına bıraktı ‘bir rüzgâr’, ve vaki oldu ki
      burda yeşerdik! Burda doldu başaklarımız, burda
      üredi ‘melezlenerek’ tanelerimiz! 
      Cypri! Çekirdeğimiz ilk senin toprağına sokuldu; 
      burda budandık, aşılandık toprağının ilâhileriyle
                                        üzüme, aşka, zeytine ve şiire! 
      Bizim ‘apokalips’imiz sensin: Dünyevi kıyametimiz; 
      Yol soran yok değil başka bir ülkeye, 
                                                 yol soran çoook, 
      ama değil mi ki köklerimiz sende, ve nereye gitsek                   
      kökümüzde bir tutam toprak götüreceğiz senden, 
      öyleyse başaklarından sorsunlar bizi, 
                                      yeşil ve kehribar tanelerinden-
      Çürürsek kendi kabuğumuz içinde kıvrılarak çürürüz; 
      böyle olur ‘apokalips’imiz. Gerek yok ki
                                                           ‘İthaka’ şarkısına!
(Ey sen, ki güneşli bir buğday tanesi gibi
                                          düştüğün bu toprakta
     akıp giden zamanlarla, ince sularla
     yeşerdin ve boy attın, başaklanıp tane tuttun, 
     ve gün gelip vakt erişince, yüreğinin de
     bu tensel güzellikler, aşklar, ihanetler toprağına
                     kendi tanelerini dökeceğini bildin
     ve ülkene ağıtçı ve türkücü yazıldın-
     Öğren: İsa mesihten elli yaprakdökümü sonra
                                        elli çiçekaçımı sonra
     nasıl daldırmıştı o ‘yasak’ düşünce
     bu toprağa ilk kılcal köklerini
                          ürkek ve belirsiz bir ışık gibi-
     Düşün: Bu küçük anne toprak, dölyatağında
     seni de besleyip -tane tut diye-
                                            büyütmedi mi?
Öyleyse öğren artık. Öğrenmelisin:
Yola çıkan söz
                                           yolda kalmaz…
Ve dün kaldığın yerden sürdür şarkını-)
1: Kıbrıs’ın en eski haritalardaki adı.
<end>

<start>
Bizi acıyla sözlediler, ama
Ey barış, biz senin nikahlınız; 
Seninle gireceğiz eninde sonunda
Şarkıların altından geçip
Ve silahlarımızı dışarda bırakıp
Güzel günlerin dünya evine
<end>

<start>
Acımın alnından öperek uyandır bir sabah beni
dışarıda güneşi ve baharı yağarken yağmur.
Yüreğimde bir müzikle uyandır beni
tüy parmaklarını ağrıyan yerlerimde gezdir.
Saçlarımdan zamanı geçirerek uyandır bir sabah.
Sen günün şiiri ol, ben şarkını besteleyeyim.
Sen narin bir nar fidanı gibi salın rüzgarda
ben yanında yaralı bir dize gibi durayım.
Aşk ve Şiirle barışan bir dünyaya uyandır bir sabah beni.
<end>

<start>
(BİR YURDUN RÜZGÂRDAKİ SESİDİR)
Dinleyin, bir oğlum dizelemeyi deniyor beni, 
kırağı çalmış dal uçlarımdan biri;
ama hangi ben’i? Ben ona, büyük bölümü
koyu karanlıklarda bir anneyim:
Sorulardan yola çıkmış, elinde şiir asası 
ve yol iz bilmeyen ayaklarında çarıkları.
Gözlerimde dibe çökmüş binyılların hüznünü
arıyor. Hüznümde arıyor kendini.
Ben ona binlerce soru işaretiyim, 
boşlukta savrulan bir yapraktır yüreği.
Tenimin, toprağımın kokusunu arıyor, 
küllerimin hışırtısını.
Dinleyin; sorular soruyor, zaman selinin
sürükleyip götürdüğü şeylere dair.
Bir Fenike gemici ezgisinden arıyor yanıtlarını, 
bir İlkçağ liriğinden, Ortaçağlı bir soneden.
Uzak, gizemli bir ilâhiden, bir taş parçasından soruyor, 
bir yontunun giz vermeyen gözlerinden.
Arada kör zaman ekranları, boşluklar, uzaklıklar, 
ölü ‘radyolink’ hatları.
Çok şeyler yitmiş: Zamanın çalıları
örtmüş çok renkleri, işaretleri.
Kendi tarihinde kocamış, benim takvimimdeyse
acemi acemi bir yalnız oğul,
uzak sesimi arıyor. Gözyaşlarımın
izini sürüyor, üzgün-umarsız
Mermer bir yontudan kopmuş kolu arıyor, 
kolu bulsa yontuyu yitiriyor gözden.
Yüreğine damlayan uzak gözyaşlarımı
seziyor da anlamlandıramıyor.
Eksik parçalarını arıyor bende; bir bulabilse
içindeki mozaik tamamlanacak, bunu biliyor.
Rüzgârlardan soruyor. Akşamın ilk doğan yıldızından.
Sabahın son sönen yıldızından.1
Zamanların rüzgârından aşınıp
okunmaz olmuş her şeylerden soruyor.
Bir çırak ozan o. ‘İlk yüreği’ binyılların uzayında
yitip gitmiş. Onu arıyor.
1: Ki aynı yıldızdır.
<end>

<start>
-boşlukta gezinen en eski ozan sesidir-
Bir şiir akarken damarlarında vaktin
ve sular uyurken yataklarında
ve rüzgâr geçerken ılgınlardan
biraz mezmur biraz mesih sesiyim
toprağın üstüne su gibi sızan
yaralı bir lirin sevda şarkısıyım
otlar kımıldanırken ovasında şafağın
ben yukarda parlak sabah yıldızıyım
bir şiir akarken damarlarında vaktin
Bir kadın çay koyarken gazocağına
bir çocuk ekmeğini banarken bala
bir asker soğuk gece nöbetinden
dönüp düş-kadınını alırken kucağına
ben yukarlarda dünya izleyicisiyim
ve sular kımıldanırken yataklarında
ve insanlar uyanırken yataklarında
bir şiir akarken damarlarında vaktin
Ve narin bir ağaç açarken dallarını şafağa
sabahın koyunlarına kaval sesiyim
ince keçi çıngırakları yayılırken ovaya
“ve rızıklar ve kısmetler dağıtılırken”
ve şiirler patlarken damarlarımda
ve sesimin kapaklarını açarken yüreğim
Hayat’ın dünyaya ilk fısıltısıyım
bir şiir akarken damarlarında vaktin
(Lefkoşa,20.11.1986)
<end>

<start>
dalga göz balıkçılar
oy Faroz'da Faroz'da
ışıklar karşımellim
göz kırpışır Yoroz'da
Faroz sokakları ay
kedi kuyruğu yavrum
daracık mı daracık
erikler mandalinler
bahçeleri küçücük
ak çiçekleri canım
bıçkın esince yeller
suya yollar öpücük
can balıkçı evleri
oy Faroz'da Faroz'da
salınır güzelleri
eteği yakamozda
oy kız onyedili kız
gözleri yıldız yıldız
gel otur çakıllara
senle konuşacağız
eğer baban vermezse
dağlara kaçacağız
yedirenk martı gibi
göklere çıkacağız
yel uçurur ağları
oy Faroz'da Faroz'da
kaçamayan kızları
kuruturlar çirozda
<end>

<start>
gurbete kaçacağım
o lacivert ülkeye
o üzünç denizine
uzayan iskeleye
ansızın sormaksızın
neler kalır geriye
gurbete kaçacağım
o kimsesiz ülkeye
o geri dönülmeze
bağlanan ilk köprüye
umarsız durmaksızın
acılar tüketmeye
gurbete çıkacağım
o duvaksız tepeye
o yolunda gözyaşı
çeşmesi kuru köye
kopup yalnızlığımdan
kopup sonsuzluğumdan
gurbete kaçacağım
gurbete tükenmeye
<end>

<start>
gelir misin benimle 
alıp gideyim seni
bilmediğim yerlere 
arpa boyu yollara
ey kanatların gülü 
lacivertlerin gülü
türküler kondururum 
apal dudaklarına
gelir misin benimle 
kaf dağları ardına
acılar zorlar dolu 
gurbet ülkelerine
yalnızca yüreciğin 
çıplak biliçciğinle
durak bilmez yolları 
aşar mısın benimle
gönlün göçmen yolunda 
yaşar mısın benimle
<end>

<start>
bir yaralı sevdalıyım
göğsümün gürgün pınarı
gonca güller karanfiller
moran gelincikler kanar
bir kırık badem dalıyım
yurdumun yorgun kuşları
ala şahinler turnalar
yuvaları dağıtılan
toy kanatları kırılan
emekcen gurbet kuşları
sürgün kuşlar bana konar
bir çamlıbel maralıyım
ayça sudan içmedeyken
gökten bala geçmedeyken
avcılar ağına düştüm
yarıldı gönsümün narı
yaralıyım yaralı
defne
          dalım
                    sarın
                              beni
yaralıyım yaralıyım
gövercinim örtün beni
ırmaklarım yunun beni
yıldızlarım malaklarım
dağlara kaçırın beni
<end>

<start>
türkiye bir kördüğüm
ipi sıradağlardan
iki kıtayı bağlar
sımsıkı ulortadan
hiçbir kılıç kesemez
bu tarihi düğümü
birbirine karışmış
o büyülü gizini
türkiye bir kördüğüm
sarmalanmış dağlarca
birbirine karışmış
halkalarıyla çağlarca
türkiye bir kördüğüm
onda hem sonsuzca yas
hem sonsuzca coşku var
günü gününe uymaz
türkiye bir koca burgaç
dünyanın dört yanından
dün bugün ve yarından
her şeyi çeker yutar
türkiye bir değirmen
öğütür durur zaman
gelecekten geçmişten
her şey onda aranan
türkiye bir köprüdür
altından toprak akar
ay ve yıldız üstünden
sonsuza doğru uzar
türkiye bir bilmece
sabahtan akşama dek
çözülür ışıklarca
akşamdan sabaha dek
örer gizini gece
<end>

<start>
badem pencereli
kavun kapılı
nar kiremitli
balık bacalı
küçücük bir evde
yaz sıcağında
sıcacık bir yerde
kış soğuğunda
çiçecik bir evde
kırlar güzeli
esincek bir evde
eylül geceli
ufacık bir evde
gümüş gülüşlü
tefecik bir evde
erik bir evde
yaşamak yaşamak
yaşamak sen(in) le
isterdim ben de
<end>

<start>
kilimin üstüne oturmuş nenem
ak bir turna kanatlanır elinde
kaf dağında bir çerkez güzeli
dokumuş kilimi giz mekiğinde
vişneden gökten defneden rengi
kundağım açılmış üzerine
kilimin üstünde oturmuş nenem
takla atarmışım çocukken ben de
nenem ağır aksak ayağa kalktı
gözlerim yalnız kaldı kilimde
fındık kabuklarıyla oynaşır durur
bir çocuk kilimin yeşillerinde
<end>

<start>
daladaldım belinden 
yere yatırdım 
yuvarlanıverdik 
düşen güğümle
dedi görür ağam 
oynama benle 
sokuldum tomurcuk 
göğüslerine
bir abanıverdi 
üstüme çıktı 
sıyrılıp güğümü 
kaptı da kaçtı
bir sıcacık çimçik 
kaldı benimle
<end>

<start>
sevdalardan sevdalara
düşü kalka
yana güle
döndüm bir küçük 
göçmen yıldıza
ışıklarımı türkülerimi
çaldım bir küçük
delişmen saza
gurbetlerden gurbetlere
yurdumdan 
yuvamdan ayrı
halkımdan 
sılamdan ayrı
döndüm bir küçük
yaralıkuşa
yeşillerimi gökçelerimi
bıraktım küçük 
bir çalıkuşa
acılardan acılara
yalımyalım 
için için 
eridim yandım eridim
gecelerden gecelere
yıldız yıldız 
yaşın yaşın 
üşüdüm dondum üşüdüm
gemilerden kara kara
trenlerden indim bindim
uzaklardan uzaklara
ah hep uzaklara gittim
kömürleyin ocaklardan 
demir bacalardan tüttüm
ah yurdumda gözde güldüm 
kara ellerce derildim
el yurduna 
uzaklara
gözden ırağa sürüldüm
ah yurdumda yahşi güldüm 
uğrun ellerce derildim 
el yurduna 
uzaklara 
çorak toprağa dikildim
yanık bir türküyüm şimdi
çalar beni 
çalar beni
boynu bükük kırık sazlar 
ağlar beni 
ağlar beni 
sılamda nişanlı kızlar
yazar beni 
yazar beni
eğri büğrü elyazılar 
uçar beni 
uçar beni 
bağrı yaralı turnalar 
sorar beni
sorar beni
umut pınarım analar
bitmez mi
gece bitmez
gün doğmaz mı
acı denen
kurt yürekten
direnince
kovulmaz mı
sevgi denen
yurt gurbetten
kurtulunca
şen olmaz mı
analardan analara
yudum yudum
yurdum yurdum
emdim umudum büyüdüm
sevdaların acıların
gurbetlerin
gecelerin
üstüne üstüne yürüdüm
<end>

<start>
kurnadan düşen hamam tası
nasıl çınlardı mermerde
sen işte öyle cırlardın
benim yokolduğum düşlerde
sen anlamazsın bu fırıncıyı
neden ekmek yerine hep
kurabiye pişirir durur diye
sorarsın hiç çekinmeden
elinin hamursuzuyla
<end>

<start>
herkes bir şey demişti
o bir şey dememişti
(onu alkışladılar)
herkes bir şey yemişti
o bir şey yememişti
(onu ağırladılar)
herkes bir şey duymuştu
o bir şey duymamıştı
(onu aydınlattılar)
herkes bir şey görmüştü
o bir şey görmemişti
(onu uyandırdılar)
herkes bir şey olmuştu
o bir şey olmamıştı
(onu başkan seçtiler)
<end>

<start>
al sana yeşil bir ayna vereyim
sabah akşam gece gündüz bakadur
bu ayna bildiğin aynalardan değil
geçmişi ve geleceği gösterir
bir dileğin varsa hiç çekinmeden
fısılda hemen yerine gelsin
sen ki hiç emek vermeden
her şey olsun bitsin istersin
bu yeşil sihirli aynacık işte
tam senin kafana göre
bu kıyağımı da sakın ama sakın
ihanet günlerinde unutma
<end>

<start>
bir ince yoldan geçtim
ballıbabalar beni
çiylerle selamladı
geçmişten geliyordum
bu yeşilek koyakta
serüvenler dinlemiş
bir gizi çözmek için
yapayalnız dolaşmış
günlerce aranmıştım
yanılmamıştım sessiz
renklerin dili vardı
ışıkyılları süzen
kayalar ıslakçadan
beni aydınlatmıştı
nasıl geçmişti zaman
suya değen bir dalla
günboyu salınmıştım
ufacık bir çiçekle
geceye açılmıştım
bu yeşilek koyakta
yeniden arınmıştım
<end>

<start>
Ha Yunanistan
Ha Türkiye
Ha Türk
Ha Yunan
Bak birine
Anla diğerini
Aynı insan
Aynı insan
Iki halk da
güzellikte
İkiz kardeşçe
Benzer birbirine
Ha Yunanca
Ha Türkçe
Aynı türkü
Aynı şarkı
Çal birine
Oynasın öteki
Aynı oyun
Aynı düğün
Ha Türk
Ha Yunan
Bak birine
Anla diğerini
(Bu şiir Abdi Ipekçi Dostluk ve Barış ödülü kazanmıştır.)
<end>

<start>
sizin için açsam gülleri 
gülleri ince yeğnik kadife 
akşam gülleri
sülün 
meleği
sizin için uçsam kuşları 
kuşları gelin üveyik turna 
göçmen kuşları
gönül 
ipeği
kapanıp ağlasam ak göğsünüze 
göğsünüze ağsam yıldızlarımı 
kar göğsünüze
şiir 
dileği
sizi çiçeklerle saklayacağım 
arılarla arıyacağım 
unutmayacağım
sevgi 
peteği
kuştüyü ellerinizle 
sildiniz gizli 
gözyaşlarımı
unutmayacağım
<end>

<start>
bir Türkiye şiiri
yazmak isterdim size
incecik dizeleri
gümüş dereler gibi
yeşilcik koyaklardan
şırıl şırıl akacak
al ibik horozları
erkenlikten ötüşlü
şöyle kırdan meşeden
köylerden şehirlere
yolları uzandıkça
büyüyen güzelleşen
denizleri kumsalı
dalgalı köpücüklü
al yanaklı kızları
gelincik öpücüklü
mutlu ve şen sevinçli
gökkuşak sarmış başa
doymuş emekcanları
ekmeğe suya aşa
bir Türkiye şiiri
yalın ışıklı renkli
doğal güzelliklerle
doğal yüceliklerle
boydan boya donanmış
çirkinlikten pislikten
kötülüklerden kinden
yozluklardan arınmış
önyargısız ve sevecen
özgürce gönülleşen
erdem saygı eşiği
doğruluklar beşiği
çalışkan bir Türkiye
şiiri
kardeşlik sevgi
iksiri
yazamadım üzüldüm
yalancı da değildim
ak kağıdın önünde
ağlamaklı eğildim
<end>

<start>
bizim arka sokaktan da
iner kızlar yalıya hey
hey yalının kızları da
inci çakılın kızları
yanyana diz çöker sonra
hamsi ayıklarlar hamsi
türkü söyleyip oy babam
sevda sayıklanırlar da
hişt hişt
vuyy uy!
delikanlı balıkçılar
kayar açıktan yufkaya
sorarlar ıslık çalarak
birbirlerine güya
balık gibi niye niye
ağa vurmazlar oy babam
şu güzelim kızlar diye
balık gibi niye niye
git git
yürü git!
yalıda kızlar yalıda
bakışırlar gizli gizli
yufka ateşi yakarlar
yollu kilimler yıkarlar
yalıda kızlar oy babam
yalıda dalgın yalıda
kaçıp gitmeyi kurar da
kaçıp gitmeyi oy babam
hişt hişt
vuyy uy!
çakıllar evimiz olsun
teneke damımız olsun
yosun yatakta yatarız
ağlar yorganımız olsun
gel gel
beri gel!
çakıldan da ev olur mu
tenekeden dam olur mu
yosun yatakta yatmaya
dayanacak can olur mu
git git
yürü git!
<end>

<start>
aynaya baktım gecede
ayışığı sofrasında
okşadım gümüş telleri
bir tanburun aylasında
yıllar geçmiş saz yorulmuş
aşklar solmuş perdesinde
gül kurumuş bülbül susmuş
sevdaların bahçesinde
neydi ey aşıklar neydi
bir ilkbakış o her şeydi
bir kıvılcım bir özgür yel
birden her şey neden güzel
sihirli bir değnek gibi
en umutsuz en zor anda
gönle kimin eli değdi
sihirli bir değnek gibi
<end>

<start>
Sen benim gözümde bir hiçsin artık,
Nefretim aşkımı aştı bu gece
Bugün ki sözlerin söz müydü artık
Son sözün sabrımı aştı bu gece
Kolayca bitsin bu diyemedin de 
Salladın savurdun basiretsizce
Hiç mi ders almadın onca gezdik de
Yağmurun rahmeti aştı bu gece
Yürümeyen neydi,ilişkimiz mi? 
Günüm sensiz bomboş deyişimiz mi? 
Sensiz yaşayamam çelişkimiz mi? 
Yalanın doğrunu aştı bu gece
Evlenmek hayali kapımda idi
Giriş kat evimin boyası yeni
Mobilyan,takımın, alınmış idi
Vuslatım tadını aştı bu gece
Yemedim yedirdim ne varsa sana
Üç kuruşum olsa verirdim daha
Memurdum yoksuldum hatırlasana
Hafızam haddini aştı bu gece
Ayakların donmuş,üşümüştün de
Gece yatamamış üzülmüştüm de 
Bir ay oruç tutup yememiştim de
O çizmen boyunu aştı bu gece
Yapılan söylenmez, gelmezmiş dile
Allahtan beklenir kul bilmese de
Kızgınlığım buna, sebep ise de 
Sabrım miadını aştı bu gece
Onca gez toz benle,seviyorum de
Sonra git nişanlan bir de ona de
Şerefsizlik değil, nedir bu söyle
Küfrüm edebimi aştı bu gece
Sana son bir sözüm, nasihatım var
Aldığım ahlakla bir terbiyem var
Seni doğurana ana deyip geçmek var
Saygım adabımı tuttu bu gece
Gönlümün romanı bitti bu gece
Hangisine yansam şimdi gün gece
Ömrümden beş yıl gitti bu gece
<end>

<start>
Verdigin perhize budur gayratım, 
Bundan başka uyamayong dohtor bey, 
Üç sepet yımırta sabah kahvaltım, 
Teker teker sayamayong dohtor bey!
İki leğen pilav bir yayıg ayran, 
İster yağlı olsun ister yavan, 
Yanına keseyong beş kilo sovan, 
Yeyong yeyong doyamayong dohtor bey!
Üç tencere bamya yirim bişince, 
Yirmi tas su içip biraz koşunca, 
Her yanı sökülür garnım şişince, 
Sağlam göynek geyemeyong dohtor bey!
Sinciye acımdan çogtan ölürdüm, 
Sağolsun gomşular ediyo yardım, 
Bi guzudan fazla yimem söz virdim, 
Ayıp olur cayamayong dohtor bey!
Bazı az geliyo beş kasa hurma, 
Yedi lahanadan yapıyoz sarma, 
Onuda mı yeding deye hiç sorma, 
Utaneyong deyemeyong dohtor bey!
Günde iki çuval unum gideyo, 
Avradım her sabah ekmek edeyo, 
Bir gazan fasille gönül ye deyo, 
Artırmaya gıyamayong dohtor bey!
Senede gırk dönüm bostan ekering, 
Benden başka kimse yimesing dirim, 
Gavını, garpızı gabıglı yirim, 
Acelemdeng soyameyong dohtor bey!
Bilmem gara Memmed nereye gider, 
Buyumuş gısmatım, buyumuş gader, 
Bi günde yediğim işte bu gadar, 
Daha fazla yeyemeyong dohtor bey!
<end>

<start>
Ben hüzünlerle sevdim şiirleri 
Ben hüzünlerle büyüttüm kendimi 
Küçükken gamzelerim vardı benim 
Büyüdükçe hüzne sattım hepsini...
<end>

<start>
Tut ki gecenin
Alacakaranlığında düşlemişim seni.
Tut ki, rüyalarımı bölmüşsün ne çıkar? 
Ne çıkar gündüzlerin selamsız aşkına, 
Geceleri kefen biçsen.
Bir anlık hırsla, 
Her şeyi yıkıp geçsen, ne çıkar...
Tut ki bundan böyle unutmuşum seni.
Tut ki artık çalan parçalarda ismin geçmesin.
Tut ki yazılan şiirler, seni anmasın, 
Varsın eller de unuttu desin.
Ben seviyorum ya seni, 
Sen sevmesen, ne çıkar...
<end>

<start>
Sakalıma kır düştü, 
Söylemeyin anama.
Üzülürde ağlar, 
Ağlar sonra, bilirim.
Hepsi hepsi üç tane
Üç tel ne ki sakalda
Üzüldüğüne değmez, 
Değmez sonra bilirim.
Gözlerime bir baksın, 
Bir baksın anam şöyle.
Derdi gözümden okur, 
Okur sonra bilirim
Yine İstanbul anlatırım, 
Anlatırım neşeyle.
Neşemde hüzün bulur, 
Bulur sonra, bilirim.
Ana bir şey yok derim, 
Sen dua et gizlice.
Anam hep dua eder, 
Eder sonra bilirim.
Ölüm haberim gelir
Bir gün bir gazetede.
Peşimden anam gelir, 
Hemen gelir, bilirim.
<end>

<start>
Ayrılığın nağmesi bu duyduğumuz, 
Bakışların gönlümü caydırmadan git.
Ne bir hatıran kalsın ne de bir umut, 
Duruşların gönlümü yandırmadan git.
Bütün resimlerini sök at duvardan, 
Sana ait ne varsa çıkart odamdan.
Kitabın arasında şöyle canından, 
Bir gül bırakmıştın ya soldurmadan git.
Hani bir şarkı vardı mazide kalan, 
Öyle içten acıklı, öylesi nalan.
Göğsüme yaslanıp da sevince boğan, 
Yeşermiş tüm aşkları kurutmadan git.
Nasıl güzeldi herşey hatırlasana, 
Nasıl gülüşürdük biz dert ortasında.
Ekmek paramız yokmuş ne gam, ne tasa, 
Güzel hatıraları zehretmeden git.
Hani mevsimlerden, hep biri bahardı, 
Hani gökten her cemre bize yağardı, 
Hani kış ortasında mevsim bahardı, 
Şu inanmış gönlümü, kandırmadan git.
Allah aşkına bırak, öldürmeden git...
<end>

<start>
Sana yazdığım şiir yarım kalacak 
Boynu bükük kalacak tüm sözcüklerim. 
Sana olan sevgimi kalem duyacak, 
Kağıt da bilmeyecek canım sevdiğim...
<end>

<start>
Tohumdun yüreğimde fidan oldun büyüdün, 
Ağaç idin bağımda, çınar oldun yürüdün.
Nasıl söküldün öyle, çatır çatır içimden, 
Köklerin yüreğimde kan revan oldu birden.
Çalı çırpı bıraktın giderken yüreğimde, 
Hepsi bir kıymık gibi beynimin her yerinde.
Dilin ne derse desin, gözün öyle demiyor, 
Seni sevmedim derken, dilin yalan söylüyor.
Burası Ulus parkı, karşımız Anadolu, 
Gönlümün öbür yanı ondan böyle sır dolu.
Yalnızım bu şehirde, hem de yapayanlızım, 
Boğuluyorum gitme, şair olur bir yanım.
Yok böyle demiştim ben, yanlış anladım hemen, 
Bunun hepsi hikaye, baştan komiğiz zaten.
Kendimizi kandırdık, kargalar güler buna, 
Birde ciddiye aldık, karganın papuç damda.
Bu koca alemde biz, varla yok arasıyız, 
Olmasak da olurdu, varsak yaşamalıyız.
Olmayacak duaya amin demeyelim biz, 
Herkes kendi yoluna biz hep böyle gideriz...
<end>

<start>
Dolaştım İstanbul'u sabaha karşı
Aşiyan, Eyüp Sultan, Kapalıçarşı
İçimdeki hüzünle durdum önünde, 
Ayasofya garipti, ben ağlamaklı.
Şimdi Eyüp'teyim ben, sabah namazı
Hiçbir yerde bulamam burdaki hazzı.
İndim Sultan Ahmet'e bir hüzün sardı, 
Ayasofya garipti, ben ağlamaklı.
Gözlerim kan çanağı, çıktım dışarı, 
Caminin tam önünde simitçi hacı.
Kan kırmızı o çayda yine o vardı, 
Ayasofya garipti, ben ağlamaklı...
<end>

<start>
Kar yağıyor türkü gözlüm
Kar yağıyor buralara.
Uzun hava ağıt gibi, 
Dökülüyor bulvarlara.
Sen de gittin buralardan, 
Böyle bir karlı havada.
Okul bittikten sonra 95'in yılbaşında, 
Gelmiş özlemiştin beni, 
Sarılmıştın hıçkırıkla, 
Kar yağarken dilek tutmuş, 
Kar yemiştin avucumda.
Nasıl gittin türkü gözlüm, 
Mahzun kaldım buralarda.
Gülüşlerimiz geliyor, 
Ağlıyorum buralarda.
Sen bir öğretmensin şimdi, 
657 devlet memuru.
Kıt kanaat geçinirsin, 
Seni beklediğim gibi, 
Beklersin ay sonunu.
Belki de evlisin şimdi, 
Bunca yıl geçti aradan.
Sen beni unuttun belli, 
Türkü gözlüm çık hatrımdan.
Oralara da kar yağar mı, 
Güneş çıkar mı ardından? 
Saçaklardan su damlar mı, 
Su girer mi papucundan?
Yokluk kötü türkü gözlüm, 
Yokluğun çıkmaz aklımdan.
Varlık güzel türkü gözlüm, 
Varlığın yitti yanımdan.
Okulun bittiği yıl tayinin çıktı doğuya.
Belki yazarsın diye, 
Bir kalem almıştım sana.
O kalemle mektup yazmış, 
O kalemle ağlamıştın.
Ama o son mektubunda, 
Sen ne kadar değişmiştin...
Sözlerin de değişmişti...
Değiştiğin belliydi ki, 
Kalemin de değişmişti...
Ah benim türkü gözlüm
Ne oldu birden sana? 
And içmiştik gündüz gece, 
And içmiştik kopmamaya.
Hacı Bayram'da dua ettik, 
Ayırmasın Allah diye...
Bir fakire para verdik, 
Belki dua eder diye...
Fakir mi dua etmedi, 
Sen mi yalancı çıktın? 
O fakiri göremedim, 
Gelmedi namaz vakti.
Çok oturdum musallada, 
Her tabutta kendim vardım, 
Dua ettim ardım sıra...
Şimdi en arabesk duygularla
Dudağımda o türkü, 
Yürüyorum bulvarlarda...
Ellerim üşürken hep
Ellerin gelir aklıma.
Yüreğim ağlıyor şimdi, 
Yanıyorum buralarda...
Kar yağarken hazin hazin, 
Ölüyorum türkü gözlüm, 
Ölüyorum buralarda...
<end>

<start>
Eski bir sevdayı anlatır, 
Çalan her şarkı.
Her nağmede gizlidir, 
Eski bir sancı.
Bazen hüzzamdır sessiz, 
Hüzünlüdür eskiden.
Bazen sabadır sensiz, 
Mistik ve de derinden.
Sen ki hasret yüklü gemide, 
Yanımdayken özlemim.
Sen ki özlem yüklü sevdada, 
Yurt yurt gezindiğimsin.
Ne sen bil bunu, 
Nede ben söyleyeyim.
Aşık maşuktan ayrı, 
Acı çeker bilirim...
<end>

<start>
Memleket havalarından bir haber ver, 
Eylül yağmuru nasıl düşer toprağa? 
Kemah’ın kapalı dar yollarında
Hangi kuş hatıra çizdi dal uçlarına?
Yanıp sönen mavi ışıklarla kaybolan Yusuf
Geri döndü mü yurduna? 
Ya Viranşehirli Yakup, Çaykaralı Musa? 
Onlarda döndü mü yurduna? ...
Hani sen; 
Aşkı bir üveyikten satın almıştın Sadri.
Ne oldu ona? 
Bıçak kesmez oldu ağzını...
Susar oldun, yazmaz oldun daha...
Oysa yüreğimizi koymuştuk ortaya.
Hani, taşırdı be usta!
Bak yine bir Eylül havası var Sadri, 
İkibin’e doğru 97 Mart’ında.
O gün doğan İsmail bugün delikanlı çağında
İlkbaharda sonbahar, bu nedir usta?
Maltepe cigarasının adı mı var bugün? 
Üç bardak çayın hatırımı kaldı? 
Tornacının yanında çıraktı dayın, 
O günlerden yüzünde eser mi kaldı? 
Gel yine bir gurbet türküsü uçuralım.
Munzur’dan İstanbul’a
Fırat’ın suyundan  bulgur aşına
Serin göze başından Eylül ayına.
Üç gurbet türküsü tutturalım
Dostluk adına...
Bilirsin sende de bende de
Eylül’ün acı bir tadı vardı.
Şiire Eylül dediysek
Elbet; 
Bir maksadı vardı.
Elbet
<end>

<start>
İnsanlar da parsellenmiş arsalar gibi
Duygular bölük bölük, his parça parça.
Bakışları andırır gerçek dost gibi
Yürekler sönük sönük, sis dalga dalga.
Şerefin böylesi ucuz gittiği, 
Yüreğin böylesine teslim dediği.
Kulun kula acz ile ram ettiğini
Ne yazık ki burada sizinle gördüm.
Eskiden şeref için ölenler vardı, 
Gurur onur şahsiyetin anlamı vardı.
Gerçekleri haykırmak yiğit şanıydı, 
Bugün eskiden demek ne kadar acı.
Birleşmiş üçü beşi birlik olmuşlar, 
Sükut ikrardan diye suskun kalmışlar.
Cemaziyelevvel malum ya bize
Ucuz ihanete ortak olmuşlar.
Benim adım Bedirhan bilenler bilir, 
Benim özüm de bir sözlerim de bir.
Yalan söylüyorsam söyleyin bir bir, 
Doğru diyorsanız söyleyin hep bir.
İsim isim yazmak bana yakışmaz, 
Teşhir etmem ise yakışık almaz.
Dost oldum herdem dost bulamadım, 
Ulan çek git derim size yakışmaz

ANKARA 1996
<end>

<start>
Gökte rahmet olsan, umrum değilsin
Senin yağmurunla ıslanmıyor bedenim
Kızgınlığım sana değil, kendime benim
Senin mevsiminde açmıyor çiçeklerim...
<end>

<start>
Bildik bir oyundu bu oynadığımız, 
Bir daha da oynamak istemiyorum.
Kazanan ben olsam da her oyun sonu, 
Bin kez ebe sen olsan istemiyorum...
Bir yanı yitik hep her yanımızın, 
Gözlerimiz bile bak, yalan söylüyor.
Rengi aynı olsa da her damlamızın
Kanımda tek kırmızı istemiyorum...
Miskette senin olsun, toplarda, ip de
Hem bizim mahalleli değilsin artık.
Oyuncaklar da sende, git oyna işte, 
Ben seninle oynamak istemiyorum...
Oyundaki kuralı bilmiyormuşum.
İlk defa oynamıştım, nerden bileyim? 
Bir daha deneyecek güçüm yok artık, 
Çek git artık buradan istemiyorum...
Bir gün bizde büyürüz, süt içmeyiz ki
Bir kere ağzı yanan yoğurdu netsin? 
Sapan taşları bir bir gönlümü deldi, 
Hayata küsmüşüm ben oyunu  batsın.
Artık ben oyunları hiç sevmiyorum, 
Kimseyle de oynamak istemiyorum...
<end>

<start>
Gideceğim diyorsun
Gitme be Ali gitme.
Bu gidiş bitirir tüketir seni, 
Hırsla kalkan zararla oturur Ali.
Gel lanet et şeytana gitme, 
Gitme be ali
Biz sahil kahvelerin
Romantik havasıyla, 
Otantik havasıyla sevdik.
Tavşan kanı çayı, 
Titreyen elleriyle sunan
İhtiyar balıkçının
Gülümseyen yüzüyle sevdik.
Sen gideceğim diyorsun, 
Gitme be Ali, 
Hayallerimiz var, 
Geleceğimiz  var, 
Dualarımız var.
O kızı alacağız Ali, 
Hem de istediğin
Bir “ebruli akşamda”, 
Sarı saçlarına Ankara’yı takıp
Ver elini İstanbul...
Yine gideceğiz 
O sahil kahvesine.
Tavşan kanında çay, 
Yosun tadında köy.
Çaydanlıkta demimiz muhabbet, 
Şekerimiz sohbetin olacak.
Sonra ijtiyar balıkçı gelecek, 
Oturtup ihtiyarı, ona çay ikram edeceğiz.
Ardından uzaklara dalacak gözleri, 
Ve hazin hikayesini anlatacak.
Kim bilir belki de
Hikayesi sana benzeyecek, 
Sonu “yanlıştı” diye bilecek...
Gitme be Ali gitme.
Bak bana şiir yazdırdın.
Gel yine hayallere dalalım, 
Düşüp sokaklara, sürüyelim Ankara’yı.
Tamam mı Ali, tamam mı? 
At şu paltoyu, 
Çaylar iki oldu Kerim! 
Çaylar iki oldu.
          Çankaya 1996
<end>

<start>
Nasıl kar yağdı bugün, gece sabaha karşı, 
Ortalık bembeyazdı, sanki bir gelin gibi.
Tane tane döküldü, göklerin sevda marşı, 
Günahtan arındırdı, tüm günahkar yüzleri...
Yüzünde güller açtı kar yağınca herkezin, 
İlk kez böyle günahsız, ilk kez böyle neşeli.
Çocuklar gibi gülşen, çocuklar gibi şen
Gökten armağan gibi döküldü her tanesi...
Sokak lambalarından, süzüldü tane tane
Usul usul indiler bir birine değmeden.
Melekler indirirmiş her bir kar tanesi, 
Annem öyle derdi de inanmazdım küçükken.
Bir iken bin oldular, on binlere karıştı, 
Çoğaldı da yerden bir karış açtı.
İnsanlar döküldüler yollara birer birer, 
Değen her ayak izi bir günah gibi kaldı...
Allah kar gibi yağdı kullarının üstüne, 
Temizledi akladı, bembeyaz bir kuş gibi.
Her birimiz yıkandı, katran katran üstüne, 
Bakamaz olmuştuk biz aynalara gün gibi.
İnsanlar kötü artık, zaman hiç değişmedi, 
Geçen zaman ne yapsın, biz ettik kendimize.
Bu karda yağmasaydı halimiz ne olurdu? 
Allah yine acıdı, bak yetişti bizlere...
Kar da bembeyaz yağar, anamızın sütü de
Gelinlik de beyazdır, giydiğimiz kefen de, 
Birinde ağlarız biz diğerinde güleriz, 
Beyazdan ak beyazı, buyurun sıyırın işte...
<end>

<start>
Kayalara vurmuş martıların çığlığı daha kurumamışken
Bu sesi bu sedayı nerden aldın sen
Saçların yüreğimi perçeminden bağlarken
Babandan annenden kimden aldın sen
Daha yaşım 18   Sevgililer Günü Mesajları
Sevmeye sevdalıyken
Şu civan yüreğimde yılkı atlar koşarken
Elim ayağım buz kesmiş yinede üşümezken
Severken terk etmeyi kimde gördün sen
Hangi ölüm çaldı yalnızlığını
Hangi mezarlıkta kaldı çılgın gülüşün söyle
Hangi şubat dalında sımsıcak umutların
Kaşların hilali devrilmişken üstüme
Söyle, söyle hangi yüreğin gözüdür saçına taktıkların
Saçına taktıkların, saçına taktıkların
Ve işte ben geceyi delirten, geceyle deliren
Hem geceye seslenip hem geceye sabreden
O esmer sesli adam işte ben
O gönül gergefine çaresizlik işleyen
Ozanların diliyle atını mahmuzlayıp
Köroğlu diyarından Ardahan’a seslenen
Ben o esmer sesli adam,  www.sendeyim.com
Hüznün sesine dağlanıp gözyaşını gizleyen işte ben
Peki ya sen sen söyle
Sedası kulağımda, edası nazarımda
Göçmen kuşlar gibi çırpınan kadın
Dağlanmış yüreğimi mısralar soğutmazken
Yelkovanın boyuna akrepler soyunmuşken
Seni seven bu yürek seninle yorulmuşken
Hangi terazi tartar sana olan sevgimi şimdi
Hangi bakış götürür şu aklımı başımdan
Çiçek açma çağında dallarımı kırmışken
Şiir yazan ellerim, elerine hasretken
Hiç mi için sızlamaz
Kayalardan tuz çalıp şu yarama basarken
Severken ayrılmayı kimde gördün sen
Severken terk etmeyi oyun mu sandın sen
Severken terk etmeyi oyun mu sandın sen
<end>

<start>
Seni düşünüyorum ya şimdi.. 
Zamanın ne önemi var? 
Her şey anlamını yitiriyor gözlerinde 
Bir kaçak gibi her köşede bakışların 
Korkuyorum gözlerime takılıp kalmandan 
İçimdeki alevi fark edersin diye korkuyorum 
Gel desem..Tut elimi..Sevdiğim ol desem.. 
Dudaklarından çıkacak sözden korkuyorum 
Benim olsan diyorum kendi kendime zaman zaman.. 
Benim olsan..! 
Ölüm kadar gerçek geliyor sensizlik.. 
Varlığınsa yaşamak kadar yalan.. 
Senden öte yaşadığım ne var şu an? 
Şu an ki..! ! Ateş parçası gözlerinin esiriyken ben.. 
Bir yabancı kadar uzaksın sen! 
Neden ey sevgili? Neden! ! ? ? 
Gideceksen şimdi git! 
Ama geleceksen bekletme 
Yoruldum artık anlıyor musun? 
Ne zaman? Hangi yoldan geleceğini beklemekten.. 
Şu an seninle doluyum ya yar! 
İnan ki vazgeçtim artık kendimden..
<end>

<start>
Daha on sekizindeyim İbo
Nasıl yiğit nasıl delikanlıyım
Daha on sekizindeyim İbo
Koskoca bir ihtilal atlatmışım
Sakallarım çıkmış tam ve eksiksiz
Bir resim çektirmişim hatıra diye
Sakal bu nasıl bekledim sen de bilirsin
Babam tıraş olmuş canım çekmiş de
Öylesine beklemişim on sekiz sene
Daha çocuk olmadan adam olduk biz
Kavgada kırıldı burnumun solu
Façamızı çizdiler rezil olduk biz
Arabesk müzikler dinlemişiz İbo
Sevmişiz sevgimizi diyememişiz
Okul duvarına adını yazmış
Bir kalbin içinden ok geçirmişiz
Mahallenin kızlarını hep biz korumuş
Namus deyip başımız önde geçmişiz
Ne bir kıza bakmış, ne baktırmışız
Kapı önlerinden hep sessiz geçmiş
Ezanda müziği kapattırmışız
Daha on sekizindeyim İbo
Sadece genç değil delikanlıyım
Hem nasıl platonik hem ne aşığım
Onun dar sokağına öylesi mahkûm
O kaldırım tozuna ne aşinayım
Daha on sekizindeyim İbo
O hiç benzemiyor on yedisine
Hukuk özgürsün diyor
Bir adım reşit olmuş
Ehliyet cebimde gıcır duruyor
Abim de 74 tosbağa almış
Arabayla giriyorum o dar sokağa
Camımdan ucuz müzik düşmüyor artık
Orson Welles dinliyorum Frank Sinatra
Acı duygularım kalmamış artık
Abartmışım İbo on sekizdeyim
Öyle artık eve meve gitmez olmuşum
Bir bekar evinin bodrum katında
Reşit kimliğimle özgür olmuşum
Daha on sekizindeyim İbo
Sesim kişilik olmuş, yumruğum demir
Ne diyorum sana on sekiz İbo
Bu sadece takvimde bir yaprak değil
Dedim ya; dedim ya genç değil delikanlıydım
Torba taşıyamadım hiç bir teyzeye
Otobüslerde yayılıp hiç oturmadım
Yer verdim benden bile biraz bile büyüğe
Sağ sol davalarına hiç bulaşmadım
Benim sevdalarım ütopyadandı
Hiç kimseyi fikrinden yargılamadım
Benim kavgalarım haksızlıktandı
Sevdalarım olmuş gelip geçici
Kimsenin namusuyla oynamamışım
Bizim kitabımıza uymamış belli
Bu yüzden bu yüzden hepsinden yara almışım
Hiç kimseye zararım olmamış İbo
Bir anamı üzmüşüm naçar kalmışım
Anam etme oğul dellenme demiş
Anamı naz makamından çok kullanmışım
Doğru yerde yanlış adam olmadım İbo
Yanlış yerde doğru adam oldum ben
Bırak düşmanıma düşman olmayı
Düşmanıma bile dost olmuşum ben
Ne yaparsan yap bugün kendine İbo
Günahların da senin sevapların da
Kavgaların da senin sevdaların da
Bunlar masal değil, yaşamdı anla
On sekiz, on sekiz özel bir tarih her yaşantıda
Özgürlük, ehliyet hepsi bir kında
O günden burnumda kırık var hala
Bir de sakalım da eskiye inat üç tane beyaz çıktı
Üç dertli nokta www.sendeyim.com
Özet şu ki; on sekiz dertliydi İbo
Özet şu ki; on sekiz zevkliydi İbo
Özet şu ki; on sekiz insan ömründe
Bir daha on sekiz olmuyor İbo
Bir daha on sekiz olmuyor İbo
<end>

<start>
Hey gidi Ankara hey
Beni de benzettin ya kendine
Astın suratımı, resmileştirdin beni
Hey gidi Ankara hey
Beni de benzettin ya kendine
Yüzümde bürokrat gülümsemesi
İçimde politik çıkmazlar
Kaçıncı aşktı tattığım akşamlarında
Kızılay’da yürüyemeden el ele ayrıldığım
Yalnızlığımla kendimi evime attığım
Tutamadığım mevsimlerini doya doya
Kaybettiğim kendimi herhangi bir sokağın
Herhangi bir ayrımında...
Geçerken ömrüm giriş katlarında, üşüdüm titredim.
Otuz yaşıma girerken bir yaz akşamında,
Bekar evlerinin soluk aydınlığında kötü alışkanlıklar edindim.
Hiçbir kıza yalan söylemedim Ankara.
Ama bir ebruli aksamda, ezan seslerine karıştı çığlığım.
Oyalıyormuşum kendimi geçici heveslerde.
Kar çiçekleri açıverdi yüreğimde,
Sen ask de buna, ben çıkmaz sokak Ankara.
Delik olan cebime koyacaktım tüm hüzünlerimi
Yine şiirler çalıp sairlerin soluk nefesli kitaplarından,
Şarkılar düzecektim ona ve Ankara,
Çelik renkli gecelerine dağıttığım yıldızlardan,
Taç yapacaktım sari saçlarına.
Gözlerindeki yeşilden sürecektim antik yalnızlığına.
İkimizin de paylaşacağı birisi olacaktı hayatımda.
Anlarsın ya sen Ankara, ben ve o.
Üç kişilik bir dünya kuracaktık,
Gözyaşlarının kahkahaya karıştığı su dünyada…
Duygu sevinecekti,
Telefon edip Zeynep'e evleniyormuş diyecekti.
Frekansını yakalamışken tam da mutluluğunun,
Çankaya'dan bir rüzgar esti.
Kıskandın ya bizi helal olsun sana
Su ölümlü dünyada kendin gibi bir dünya görmeden,
Boğacaksın öylemi, kalabalık kaldırımlarında beni.
Hüzne doyacağım öylemi, senin gibi gecekondularında.
Benim gibi bir bozkır çocuğu,
Meram akşamlarında çiçeklerin nasıl olgunlaştığını bilirim ben.
Çözmüşken şifresini tam da hayatin
Korkma Ankara korkma
Yazılmamış bir şiirin okundukça çoğalan ilk kelimesinde,
Akıp giderken kaderimiz iki ayrı yöne,
Mutlaka buluşacak vuslat denizinde.
Ankara korkma okuduğu duaları anamın ikimizi de kurtaracak.
Hiç ummadığın bir günde, söyle güneş burcundayken sevinçlerin
Sen bana alışacaksın ben de sana Ankara…
<end>

<start>
Bu gün ordaydım? 
Aynı yerde, aynı evde? 
Aynı kapıdan girdim içeri. 
Tesadüf bu ya aynı anahtar kalmış bende. 
Sandalyede yeleğini unutmuşsun, 
Masada kahkahanı, 
Mutfakda bardağını. 
Salonda duruşunu unutmuşsun. 
Sonra yan odada hıçkırığını, 
Koridorda gözyaşlarını. 
Kapıda çarpıp çıkışını unutmuşsun. 
Bir çiçeğin zehri düşmüş zigon sehpaya. 
Bir rujunun rengi düşmüş oval aynaya. 
O kavgadan arta kalan kırık bir vazoyla. 
İkimizin kalbi düşmüş tozlu balkona? 
Duvardaki resminde gülüşün kalmış. 
Son içtiğin fincanda dudak izlerin. 
Portmantonun yanında gidişin kalmış. 
Kapıda bıraktığın ayak izleri. 
Yastığının üstünde saçını buldum. 
Posta kutusunda mektuplarını. 
En son dinlediğin şarkını buldum? 
O hicazda kalmış göz yaşlarını. 
Yazan böyle yazmış demek şarkıyı. 
Nasıl anlam buldu sen olmayınca 
Neyleyim köşkü, neyleyim sarayı? 
İçinde salınan yar olmayınca?
<end>

<start>
Hızır Paşa bizi berdar etmeden,
Açılın kapılar Şah'a gidelim,
Siyaset günleri gelip çatmadan,
Açılın kapılar Şah'a gidelim.
Bunda bilmeyeni bildirirler mi
Eli bağlı namaz kıldırırlar mı
Yoksa Şah diyeni öldürürler mi
Açılın kapılar Şah'a gidelim.
Aslımız Muhammet kıyman cellatlar
Üstümüzde bite davacı otlar
Ölüm Allah emri ya eziyetler
Açılın kapılar Şah'a gidelim.
Sağlıklı mı ola dostun illeri
Karşıda görünen tozlu yolları
Şah'tan elçi gelmiş dem bülbülleri
Açılın kapılar Şah'a gidelim.
Her nereye gitsem, yolum dumandır
Bizi böyle kılan, ahd-ü amandır
Zincir boynum sıktı hayli zamandır
Açılın kapılar Şah'a gidelim.
Güzel Şah'ım çıktı m'ola köşküne
Can dayanmaz gayretine müşkine
Seni beni Yaradan'ın aşkına
Açılın kapılar Şah'a gidelim.
Kapısı yok bacasından bakarım
Gözlerimden hasret yaşı dökerim
Şah'a giden bir bezirgan tutarım
Açılın kapılar Şah'a gidelim.
Pir Sultan Abdal'ım güzel şah canım
Ağlamaktır benim demim devranım
Arşta melek yerde çeşm-i efgânım
Açılın kapılar Şah'a gidelim.
<end>

<start>
Kısmet verip bizi salan çöllere
Ya eceldir ya didardır ya nasip
Felek bizi saldı özge hallere
Ya eceldir ya didardır ya nasip
Kısmet verip çevre çevre yeldirdi
Bilmediğim hikmetlere daldırdı
Çekip ayrılığın okun doldurdu
Ya eceldir ya didardır ya nasip
Felek arka vermiş çerhin devine
Arıt kalbin evin iman sevine
Türlü dalga geldi gönlüm evine
Ya eceldir ya didardır ya nasip
Muhannettir dünyasını kayıran
Şol Gani Settar'dır açlar doyuran
Beni de sevgili yardan ayıran
Ya eceldir ya didardır ya nasip
Pir Sultan Abdal'ım der ki vardığım
Ulu dergahtır yüzler sürdüğüm
Bilmediğim hikmetleri bildiğim
Ya eceldir ya didardır ya nasip
<end>

<start>
Allah Allah Desem Gelsem
Hakkın Divanına Dursam
Ben Bir Yanıl Alma Olsam
Dalında Bitsem Ne Dersin
Sen Bir Yanıl Alma Olsan
Dalımda Bitmeye Gelsen
Ben Bir Gümüş Çövmen Olsam
Çeksem İndirsem Ne Dersin
Sen Bir Gümüş Çövmen Olsan
Çekip İndirmeye Gelsen
Ben Bir Avuç Çavdar Olsam
Yere Saçılsam Ne Dersin
Sen Bir Avuç Çavdar Olsan
Yere Saçılmaya Gelsen
Ben Bir Güzel Keklik Olsam
Bir De Toplasam Ne Dersin
Sen Bir Güzel Keklik Olsan
Bir Bir Toplamaya Gelsen
Ben Bir Yavru Şahin Olsam
Kapsam Kaldırsam Ne Dersin
Sen Bir Yavru Şahin Olsan
Kapıp Kaldırmaya Gelsen
Ben Bir Sulu Sepken Olsam
Kanadın Kırsam Ne Dersin
Sen Bir Sulu Sepken Olsan
Kanadım Kırmaya Gelsen
Ben Bir Deli Poyraz Olsam
Tepsem Dağıtsam Ne Dersin
Sen Bir Deli Poyraz Olsan
Tepip Dağıtmaya Gelsen
Ben Bir Ulu Hasta Olsam
Yoluna Yatsam Ne Dersin
Sen Bir Ulu Hasta Olsan
Yoluma Yatmaya Gelsen
Ben Bir Can Alıcı Olsam
Canını Alsam Ne Dersin
Sen Bir Can Alıcı Olsan
Canımı Almaya Gelsen
Ben Bir Cennetlik Kul Olsam
Cennete Girsem Ne Dersin
Sen Bir Cennetlik Kul Olsan
Cennete Girmeye Gelsen
Pir Sultan Üstadın Bulsan
Bilecek Girsek Ne Dersin
<end>

<start>
Gam elinden benim zülfü siyahım 
Peykan değdi sinem yaralandı gel 
Suna başın için ağlatma beni 
Bugün sevda candan aralandı gel
Gamdan hisar oldum mekanım yurdum 
İşitmez avazım dinlemez virdim 
Bir değil beş değil on değil derdim 
Düğümler baş verdi sıralandı gel
Hasretine vasıl olam mı böyle 
Mecnun'a da baki kalır mı Leyla 
Ölümlü dünyadır gel helal eyle 
Yüklendi barhanem kiralandı gel
Ne çekerse dertli sinem dağ olmaz 
Günler gelir geçer ömür çoğalmaz 
Neşterlidir yaralarım unulmaz 
Göğerdi çevresi karalandı gel
Pir Sultan Abdal'ım haftada ayda 
Günler gelir geçer bulunmaz fayda 
Gönül Hak arzular canım hayhayda 
Toprağım üstüme kürelendi gel
<end>

<start>
Uğrum sıra giden Boz Atlı Hızır
Ayrılık derdinin dermanı nedir
Şu iki aleme olmuşsun nazır
Ayrılık derdinin dermanı nedir
Sığanmıştır ağca kolda bilekler
Hak katında kabul olsun dilekler
Arş yüzünde secde kılan melekler
Ayrılık derdinin dermanı nedir
Küseyim de ben yarime küseyim
Siyah zülfün mah yüzüne asayım
Kerbela'da yatan İmam Hüseyin
Ayrılık derdinin dermanı nedir
Hani şu dünyanın toprağı taşı
Akıttım gözümden kan ile yaşı
Urum illerimin Hacı Bektaş'ı
Ayrılık derdinin dermanı nedir
Ak saya giyinmiş incedir beli
Ben pirimi gördüm tatlıdır dili
Allah'ın arslanı Hazret-i Ali
Ayrılık derdinin dermanı nedir
Gıcılar da dağlar başı gıcılar
Çıkmaz oldu içerimden acılar
Arafat Dağı'ndan gelen hacılar
Ayrılık derdinin dermanı nedir
Dünyayı sorarsan bir dipsiz anbar
Ali'nin yoldaşı Zülfikar Kanber
Kabe'yi yaptıran Halil Peygamber
Ayrılık derdinin dermanı nedir
Deryanın yüzünde dönen üç gemi
Yiyelim içelim sürelim demi
Geminin sahibi ol Hızır Nebi
Ayrılık derdinin dermanı nedir
Pir Sultan Abdal'ım içtim cür'adan
Okudum ağını bilmem karadan
Yeri göğü cüml'alemi Yaradan
Ayrılık derdinin dermanı nedir
<end>

<start>
Şu karşı yaylada göç katar katar
    Bir güzel sevdası gözümde tüter
    Bu ayrılık bize ölümden beter
    Geçti dost kervanı eyleme beni

    Şu benim sevdiğim başta oturur
    Bir güzelin derdi beni bitirir
    Bu ayrılık bize ölüm getirir
    Geçti dost kervanı eyleme beni

    Pir Sultan Abdal'ım kalkın aşalım
    Aşıp yüce dağı engin düşelim
    Çok nimetin yedik helallaşalım
    Geçti dost kervanı eyleme beni
<end>

<start>
Mihman olmuşum gelmişim
Hakk'a bağlamışım özüm
Ev sahibi iki gözüm
Gönder bizi safa ile
Gelin örselemen bizi
Hakk'a ısmarladık sizi
Ayağın tozuna yüzü
Sürdür bizi safa ile
Sürüye katılan koçlar
O da Hakk'ın emrin işler
Yiyip içtiğimiz kardaşlar
Gönder bizi safa ile
Hey dedeler hey babalar
Yerde gökte hü diyenler
Rıza lokmasın yiyenler
Gönder bizi safa ile
Gidiyoruz hoşça kalın
Gahi siz de bize gelin
Heybemize azık koyun
Gönder bizi safa ile
Pir Sultan ere varalım
Hak divanına duralım
Yolcu çizmesin giyelim
Gönder bizi safa ile
<end>

<start>
Sordum sarı çiğdeme
-Sen nerede kışlarsın
-Ne sorarsın hey derviş
Yer altında kışlarım
Sordum sarı çiğdeme
-Yer altında ne yersin
-Ne sorarsın hey derviş
Kudret lokması yerim
Sordum sarı çiğdeme
-Senin benzin ne sarı
-Ne sorarsın hey derviş
Hak korkusun çekerim
Sordum sarı çiğdeme
-Anan baban var mıdır
-Ne sorarsın hey derviş
Anam yer babam yağmur
Sordum sarı çiğdeme
Asacığı elinde
Hak kelamı dilinde
Çiğdemde dervişlik var
Pir Sultan'ım erlerle
Yüzü dolu nurlarla
Ak sakallı pirlerle
Çiğdemde dervişlik var
<end>

<start>
Bir güzelin aşığıyım erenler
Onun için taşa tutar el beni
Gündüz hayalimde gece düşümde
Kumdan kuma savuruyor yel beni
Al gül olsam al gerdana takılsam
Kemer olsam ince bele sarılsam
Köle olsam pazarlarda satılsam
Yarim deyi al sinene sar beni
Abdal Pir Sultan'ım gamzeler oktur
Hezaran sinemde yaralar çoktur
Benim senden özge sevdiğim yoktur
İnanmazsan git Allah'a sor beni
<end>

<start>
Yürü bre yalan dünya
Yalan dünya değil misin
Hasan ile Hüseyin'i
Alan dünya değil misin
Ali bindi Düldül ata
Can dayanmaz bu firkata
Boz kurt ile kıyamete
Kalan dünya değil misin
Tanrı'nın Arslan'ın alıp
Düldül'ü dağlara salıp
Yedi kere ıssız kalıp
Dolan dünya değil misin
Bak şu kaşa, bak şu göze
Ciğer kebap oldu köze
Muhammed'i bir top beze
Saran dünya değil misin
Pir Sultan'ım ne yatarsın
Kurmuş çarhını dönersin
Ne konarsın ne göçersin
Duran dünya değil misin
<end>

<start>
Eğer dost ırmağın gözün ararsan
Serçeşme'den gelir suyun durusu
Ali Muhammet'tir Muhammet Ali
İkisi de bir elmanın yarısı
Ali'm engür ezdi kırklar da içti
Kırkı da mest oldu kendinden geçti
Muhabbetin kapısını kim açtı
Cümlesi de bir ikrarın çerisi
Ali'm yola gider menzili keser
Sofi nerde olsa yalanı basar
Bir kale yaptırmış on iki hisar
Sor nedendir duvarının örüsü
Dört kapısı vardır kırk da dükkanı
Üçyüz altmış altı gevher madeni
On yedi kişidir alıp satanı
Cümlesinin sarrafıdır birisi
O kalenin bedenine kuş konar
Kanadı üstünde kandiller yanar
Pir Sultan Abdal'ım secdeye iner
Aşık oldum gitmez benzim sarısı
<end>

<start>
Bin cefâlar etsen almam üstüme
Gayet şirin geldi dillerin dostum
Varıp yad ellere meyil verirsen
Kış ola bağlana yolların dostum
İlâhi onmaya yardan ayıran
Bahçede bülbüller ötüyor uyan
Kula gölge olsa Allah’a ayan
Senden ayrılalı gülmedim dostum
Pir Sultan Abdal’ım gülüm dermişler
Bu şirin canıma nasıl kıymışlar
İster isem dünya malın vermişler
Sensiz dünya malın neylerim dostum
<end>

<start>
Böle midir sizin ilin töresi
Hele bir yol safa geldin, desene
Geçer bu güzellik sana da kalmaz
Hele bir yol safa geldin, desene
Öl dediğin yerde ölürüm , derdin
Kal dediğin yerde kalırım, derdin
Her derdine derman olurum, derdin
Hele bir yol safa geldin, desene
Sarardı gül benzim ayvaya döndü
Hakk'ı söyledikçe müşkülüm kandı
Ayrılık ateşi sinemi deldi
Hele bir yol safa geldin, desene
Yatarım Muhammed, kalkarım Ali
Gittiğimiz on'ki İmam yolu
Pirim Hünkâr Hacı Bektaş Veli
Hele bir yol safa geldin, desene
Kırmızı güller solmaz mı sandın
Pir Sultan Abdal'ı gelmez mi sandın
Bir safa geldin de demez mi sandın
Hele bir yol safa geldin, desene
<end>

<start>
Allah Allah desem, kalksam yürüsem
Acap şu dağları aşamam mola
Boz atlı Hızır'ı yoldaş eylesem
Varıp efendime düşemem mola
Sevdiğim, bağında güllerin gonca 
Usuldur boyların, bellerin ince
Adı güzel imamların önünce
Kerbelâ'da şehit düşemem mola
Sakın hey sevdiğim, nâsiden sakın
Erenler geri almaz attığı okun
Irak yerlerini sen eyle yakın
İki atlayıp bir dem düşemem mola
Ben güzel pîrîme verdiğim ikrar
Doluda, kırçından, borandan saklar(*)             
İhlâs âşık olan ikrarın bekler
İkrarın bendini çesemem mola(*)
PIR SULTAN ABDAL'ım, dost çiresine
Arzumanım kaldı Şah cilvesine
Altmış ile yetmiş üçün arasına
Özümü irfana koşamam mola
(*)  kırçı : küçük taneli kar
(*)  çesmek: çözmek
<end>

<start>
Ötme bülbül ötme şen değil bağım
Dost senin derdinden ben yana yana
Tükendi fitilim eridi yağım
Dost senin derdinden ben yana yana
Deryadan bölünmüş sellere döndüm
Ateşi kararmış küllere döndüm
Vakitsiz açılmış güllere döndüm
Dost senin derdinden ben yana yana
Haberin duyarsın peyikler ile
Yaramı sarsınlar şehidler ile
Kırk yıl dağda gezdim geyikler ile
Dost senin derdinden ben yana yana
Abdal Pir Sultan'ım, doldum eksildim
Yemeden içmeden sudan kesildim
Zülfün kemendine kondum asıldım
Dost senin derdinden ben yana yana
Pir Sultan Abdal
<end>

<start>
Hızır Paşa bizi berdar eyledi
Kesti kollarımı kızak bağladı
İşiten muhipler hep kan ağladı
Açılın zindanlar pire gidelim
Kalenin kapısı taştan demirden
Yanlarım çürüdü yaştan yağmurdan
Bir kimsem de yok ki dellal çağırtam
Açılın zindanlar pire gidelim
Kalenin kapısı taştan çıkılmaz
Penceresi yüce Şah'a bakılmaz
Bir ben ölmeyinen cihan yıkılmaz
Açılın zindanlar pire gidelim
Çıkarım bakarım kale başına
Mümin müslim olan gider işine
Bir ben mi düşmüşüm can telaşına
Açılın zindanlar pire gidelim
İlimi sorarsan köyümdür Banaz
Yakılsın yıkılsın ol kanlı Sivas
Bir ben ölmeyinen cihan yıkılmaz
Açılın zindanlar pire gidelim
Pir Sultan Abdal'ım hey Hızır Paşa
Yazılanlar gelir sağ olan başa
Hasret koydun beni kavim kardaşa
Açılın zindanlar pire gidelim
<end>

<start>
Cem-i çiçeklerin hası
Ağ gül ile kırmızı gül
Deli gönül eğlencesi
Ağ gül ile kırmızı gül
Demi demi şirin demi
Gelir geçer dünya gamı
Talip olmak pirindendir
İrenk almak gülündendir
Muhammed' in terindendir
Ağ gül ile kırmızı gül
Demi demi şirin demi
Gelir geçer dünya gamı
Pir Sultan'ım ey gaziler
Alnımızda al yazılar
Talip de Pir'in arzular
Ağ gül ile kırmızı gül
Demi demi şirin demi
Gelir geçer dünya gamı
<end>

<start>
Ağlayı ağlayı durma karşımda
Dost beni gönder de var andan ağla
Kirpikleri top top etmiş kaşında
Dost bizi gönder de var andan ağla
Dostun zülüfleri bölük bölüktür
Menim ciğerciğim delik deliktir
Muhabbetin sonu tez ayrılıktır
Dost beni gönder de var andan ağla
Başına bağlamış aldır valası
Aldı beni kaşlarının karası
Hasan ile Hüseyin'in anası
Dost beni gönder de var andan ağla
Başına bağlamış al ile sarı
Arkamızca etme ah ile zarı
Koca Pir Sultan'ın gül yüzlü yarı
Dost bizi gönder de var andan ağla
<end>

<start>
Alemlerin serverisin
Ah Hüseyin, vah Hüseyin
Şehitlerin serdarısın
Ah Hüseyin, vah Hüseyin
Hasan, Hüseyin'in yari
Muhammed'in gözü nuru
Hem Ali'nin yadigarı
Ah Hüseyin, vah Hüseyin
Zuhur oldun İmam Zeynel
Muhammet Bakır'dan evvel
Didene yanayım gönül
Ah Hüseyin, vah Hüseyin
İmam Cafer'dir yarimiz
Musa-i Kazım şahımız
Budur şems ile mahımız
Ah Hüseyin, vah Hüseyin
Ali Musa ilim hüner
Muhammet Taki el sunar
Hüseyin'im deyip yanar
Ah Hüseyin, vah Hüseyin
Ali Taki, Hasan Asker
Muhammet Mehdi ser-defter
İmam-ı Seyyid-i ekber
Ah Hüseyin, vah Hüseyin
Pir Sultan haber ver dosttan
Bülbül ötüyor kafesten
Hem gül ağlar, hem gülistan
Ah Hüseyin, vah Hüseyin
<end>

<start>
Yürü bre Hızır Paşa
Senin de çarkın kırılır
Güvendiğin padişahın
O da bir gün devrilir
Nemrut gibi Anka n'oldu
Bir sinek havale oldu
Davamız mahşere kaldı
Yarın bu senden sorulur
Şah'ı sevmek suç mu bana
Kem bildirdin beni Han'a
Can için yalvarmam sana
Şehinşah bana darılır
Hafid-i Pelgamber'im has
Gel Yezid Hüseyn'imi kes
Mansur'um beni dara as
Ben ölünce il durulur
Ben Musa'yım sen Firavun
İkrarsız Şeytan-ı lain
Üçüncü ölmem bu hain
Pir Sultan ölür, dirilir
<end>

<start>
Derdim çoktur hangisine yanayım 
Yine tazalendi yürek yarası 
Ben bu derde kande derman bulayım 
Meğer Şah elinden ola çaresi
Efendim efendim benim efendim 
Benim bu derdime derman efendim
Türlü donlar giyer gülden naziktir
Bülbül cevreyleme güle yazıktır
Çok hasretlik çektim bağrım eziktir
Güle güle gelir canlar paresi
Benim uzun boylu servi çınarım 
Yüreğime bir od düştü yanarım 
Kıblem sensin yüzüm sana dönerim
Mihrabımdır kaşlarının arası
Didar ile muhabbete doyulmaz 
Muhabbetten kaçan insan sayılmaz 
Münkir üflemekle çırağ söyünmez 
Tutuşunca yanar aşkın çırası
Pir Sultan'ım katı yüksek uçarsın 
Selamsız sabahsız gelir geeçersin 
Dilber muhabbetten niçin kaçarsın 
Böyle midir ilimizin töresi
<end>

<start>
Nasıl yar diyeyim ben böyle yare
Mecnun edip çöle saldıktan sonra
Alemin bağında bülbüller öter
Giden benim gülüm solduktan sonra
Coşkun sular gibi çağlamayan yar
Gönlünü gönlüme bağlamayan yar
Benim şu halime ağlamayan yar
Daha ağlamasın öldükten sonra
PİR SULTAN ABDAL'ım sürem bu yolu
İnsanın kamili olmuşam kulu
İster yağmur yağsın isterse dolu
Gidem ben ummana daldıktan sonra
<end>

<start>
Güzel Şah'ım çok yerlerden görünür
Aslı nedir neye verdin Bağdad'ı
Şahım birdir binbir dona bürünür
Aslı nedir neye verdin Bağdad'ı
Eremedim ben bu sırrın aslına
Yazık değil mi müminle müslime
Getirin Mervan'ı Bağdad üstüne
Aslı nedir neye verdin Bağdad'ı
Yok mu bunda erenlerin yardımı
Ne çekersin bu cefanın derdini
Yiğitlere ardır vermek yurdunu
Ah Hünkar'ım neye verdin Bağdad'ı
Geldi Mervan hendekleri doldurdu
Kırdı Hurmalığı aldı Bağdad'ı
Çığrışıp geliyor yeşil ördeği
Aslı nedir neye verdin Bağdad'ı
Pir Sultan'ım der ki üçler yediler
Kırklar da bu demde hazır idiler
Bağdad'ı Basra'yı verdi dediler
Aslı nedir neye verdin Bağdad'ı
<end>

<start>
Koyun beni hak aşkına yanayım
Dönen dönsün ben dönmezem yolumdan
Yolumdan dönüp de mahrum mu kalayım
Dönen dönsün ben dönmezem yolumdan
Kadılar müftüler fetva yazarsa
İşte kement işte boynum asarsa
İşte hançer işte başım keserse
Dönen dönsün ben dönmezem yolumdan
Bir gün mahşer olur divan kurulur
Suçlu suçsuz varsa orda bulunur
Piri olmayanlar anda bilinir
Dönen dönsün ben dönmezem yolumdan
PİR SULTAN'ım arşa çıkar ünümüz
O da bizim ulumuzdur pirimiz
Hakka teslim olsun garip canımız
Dönen dönsün ben dönmezem yolumdan
<end>

<start>
Yanımızda iki melekler gezer
Bin hayır biri şerrimiz yazar
Kahbe felek bizi aldatır üzer
Nerede seyreder andan haber ver
Cümlemizin başı Allah'tan ferman
İsmail Peygambere indi bir kurban
Bir ot biter bütün dertlere derman
Ol ot nerde biter andan haber ver
Sabahtan gün doğar gün dile doğar
Dal boynun eğdikçe rahmetler yağar
Bin bir gün içinde bir yıldız doğar
Yıldız nerde doğar andan haber ver
Musa Peygamber de atına bindi
Can cesetten çıktı nerede durdu
Peygamber uğrunda bir delil yandı
Delil nerde yanar andan haber ver
Pir Sultan Abdal'ım geldik de gittik
Gelirken giderken ne kazanç ettik
Yükünü yükletip kül olduk bittik
Yurdunda ne kalır andan haber ver
<end>

<start>
Mevlâ'm çün yarattı Ahmed'i nurdan
İnsan olan gelir nura çevrilir                 
Böyle kurulmuştur bu çarh-ı devran           
Mansur olan gelir dâra çevrilir                

Yeğin sular dâim engine akar                   
Pervaneler özün odlara yakar
Serçe kanda olsa aslına çeker                  
Bülbül olan gelir güle çevrilir

Gümanlı gönülde nur mu eğlenir      
Cennet haricinde hur mu eğlenir                  
Arısız kovanda bal mı eğlenir
Arı olan gelir bala çevrilir

Bir sürçmekle at ayağı kesilmez
Bir suç ile âdemoglu asılmaz                   
Bu yolu erenler kurdu basılmaz
Yol ehli kandaysa yola çevrilir

Pîr Sultan Abdal'ım yatır hastadır         
Elinde gülleri deste destedir
Âdemoglu bir acayip nesnedir
Muhabbetle tatlı dile çevrilir
<end>

<start>
Be sevdiğim seni benden ayıran
Din iman bulmaya diyelim Allah
Şu sinemi aşk oduna dağlayan
Bekası olmayan diyelim Allah
Bir münafık sebep oldu bu işe
Umarım başına hem taşlar düşe
Kör yılanlar ura cesedi şişe
Eriye döküle diyelim Allah
O da benim gibi yana kuruya
Kısmeti tükene başı çürüye
Seyit Vakkas bir ok ura devire
Cennet'e girmeye diyelim Allah
Allah anı bin bir belaya ata
Kısmeti tükene vadesi yete
Yetmiş seksen sene döşekte yata
Yata da kalkmaya diyelim Allah
Pir Sultan Abdal'ım almadım hızaz
O kelp rakip bize eyledi garaz
Başka dertten gayrı bin kantar maraz
Gire de çıkmaya diyelim Allah
<end>

<start>
Ben de şu dünyada üç güzel gördüm
Birisi kalbimde durana benzer
Birisi Muhammet birisi Ali
Şu garip halimden bilene benzer
Mümin olanların tez gelir yazı
Cennette huriye benziyor yüzü
Şu nazlı dilberin hercayi sözü
Mart ayında esen borana benzer
Yaz gelince sular köpük saçılır
Lâle sümbül çiçekleri açılır
Zoğal avcı çıkmış diye kaçınır
Çöllerde sevdiğim cerana benzer
Mümin olanların kalbi tacıdır
Mürşit eşiğine varan hacıdır
Berk basma sabana boynum acıdır
Zor edip zerveyi kırana benzer
Abdal Pir Sultan'ım göğe süzüldü
Sırat'ın üstünde nizam kuruldu
Mümin olan gaflet gıllet yazıldı
Dört kitap içinde Kur'an'a benzer
<end>

<start>
Gel benim sarı tamburam,
Sen ne için inilersin? 
Içim oyuk, derdim büyük,
Ben anın'çin inilerim
Koluma taktılar teli,
Söyletirler bin bir dili,
Öldüm ayn-ı cem bülbülü,
Ben anın'çin inilerim.
Koluma taktılar perde,
Ugrattılar bin bir derde.
Kim konar, kim göçer burda? 
Ben anın'çin inilerim.
Göğsüme tahta döşerler,
Durmayıp beni okşarlar,
Vurdukça bağrım deşerler
Ben anın'çin inilerim.
Gel benin sarı tamburam,
Dizler üstünde yatıram,
Yine kırıldı hatıram,
Ben anın'çin inilerim.
Sarı tamburadır adım,
Göklere ağar feryadım,
Pîr Sultan'ımdır üstadım,
Ben anın'çin inilerim.
<end>

<start>
Ben de şu dünyaya geldim geleli
Emanetten bir don giymişe döndüm
Sahibi çıktıda elimden aldı
Koru yerde koyun yaymışa döndüm
O yar geldi geçti geri bakmadı.
Hendekler kazdırdım sular akmadı
Çok yuva bekledim cücük çıkmadı
Boş yuva beklemiş yoz kuşa döndüm
Pir Sultan abdalım bu dünya fani
Baştan başa kim sürdü bu devranı
Yarin bir çift sözü üşüttü beni
Yüce dağ başında donmuşa döndüm
<end>

<start>
Çocuklarınız sizin çocuklarınız değil,
Onlar kendi yolunu izleyen Hayat'ın oğulları ve kızları.
Sizin aracılığınızla geldiler ama sizden gelmediler
Ve sizinle birlikte olsalar da sizin değiller.
Onlara sevginizi verebilirsiniz,düşüncelerinizi değil.
Çünkü onların da kendi düşünceleri vardır.
Bedenlerini tutabilirsiniz,ruhlarını değil.
Çünkü ruhları yarındadır,
Siz ise yarını düşlerinizde bile göremezsiniz.
Siz onlar gibi olmaya çalışabilirsiniz ama sakın onları
Kendiniz gibi olmaya zorlamayın.
Çünkü hayat geriye dönmez,dünle de bir alışverişi yoktur.
Siz yaysınız,çocuklarınız ise sizden çok ilerilere atılmış oklar.
Okçu,sonsuzluk yolundaki hedefi görür
Ve o yüce gücü ile yayı eğerek okun uzaklara uçmasını sağlar.
Okçunun önünde kıvançla eğilin
Çünkü okçu,uzaklara giden oku sevdiği kadar
Başını dimdik tutarak kalan yayı da sever
<end>

<start>
Yeryüzüne birlikte geldiniz ve sonsuza dek birlikte yaşayacaksınız, 
Ölümün ak kanatları günlerinizi bölene dek birlikte olacaksınız, 
Tanrı'nın suskun anıları katına eriştiğinizde bile birlikte olacaksınız, 
Ama bırakın da bunca beraberliğin arasında biraz boşluklar olsun, 
Ve Tanrısal alemin rüzgarları esip dolanabilsin aranızda, 
Birbirinizi sevin, ama sevginin üzerine bağlayıcı anlaşmalar koymayın, 
Bırakın yüreklerinizin sahilleri arasında gelgit çalkalanan bir deniz olsun Sevgi 
Birbirinizin kadehini onunla doldurun ama aynı kadehe eğilip içmeyin, 
Ekmeğinizi bölüşün, ama aynı lokmayı dişlemeye kalkmayın, 
Şarkı söyleyin, dans edin, eğlenin birlikte, ama ikinizin de birer Yalnız olduğunu unutmayın, 
Çünkü lavtadan dağılan müzik aynı, ama nağmeleri çıkaran teller ayrıdır, 
Yüreklerinizi birbirine bağlayın ama biri ötekinin saklayıcısı olmasın, 
Çünkü ancak Hayat'ın elidir yüreklerinizi saklayacak olan, 
Hep yanyana olun, ama birbirinize fazla sokulmayın, 
Çünkü tapınağı taşıyan sütunlar da ayrıdır, 
Çünkü bir selvi ile bir meşe birbirinin gölgesinde yetişmez....
<end>

<start>
Antoloji.com 'un Notu:
Aşağıdaki yazı Ahmet Altan tarafından 1995 yılında Yeni Yüzyıl gazetesindeki köşesinde yayınlanmıştır. Bu nedenle yazının Halil Cibran'a mı yoksa Ahmet Altan'a mı ait olduğu konusunda şüphe vardır. Bu yönde gerçek bilgiye sahip ziyaretçilerimizin, şiirin altına kaynak belirterek yazmalarını rica ederiz.
*****
Sen ki peygamberlerini bile dinlemedin beni hiç dinlemezsin. Dönüp de bakmazsın ölülerine. Lut kavminden de değilsin sen, hazdan olmayacak mahvin. Acıyla karıldı harcın ama acıya da yabancısın. Ağıtları sen yakarsın ama kendi kulakların duymaz kendi ağıdını, Bir koyun sürüsünden çalar gibi çalarlar insanlarını ve sen bir koyun sürüsü gibi bakarsın çalınanlarına. Tanrı'ya yakarır ama firavunlara taparsın. Musa Kızıldenizi açsa önünde, sen o denizden geçmezsin.
Ey kavmim... Sen ki peygamberlerini bile dinlemedin beni hiç dinlemezsin. Korkarsın kendinden olmayan herkesten. Ve sen kendinden bile korkarsın.   Hazreti İbrahim olsan, sana gönderilen kurbanı sen pazarda satarsın. Hazreti İsa'yı gözünün önünde çarmıha gerseler, sen başka şeylere ağlarsın. Gündüzleri Maria Magdalena'yı 'fahişe' diye taşlar, geceleri koynuna girmeye çabalarsın. Zebur'u, Tevrat'ı, İncil'i, Kuran'ı bilirsin. Hazreti Davud için üzülür ama Golyat'ı tutarsın.
Ey kavmim... Sen ki peygamberlerinin dediklerini bile dinlemedin beni hiç dinlemezsin.
Dönüp de bakmazsın ölülerine. Lut kavminden de değilsin hazdan olmayacak mahvin. Ama sen kendi acına da yabancısın. Kadınların siyah giyer, kederle solar tenleri ama onları görmezsin. Her kuytulukta bir çocuğun vurulur, aldırmazsın. Merhamet dilenir, şefkat dilenir, para dilenirsin. Ve nefret edersin dilencilerden. Utancı bilir ama utanmazsın. Tanrıya inanır ama firavunlara taparsın. Bütün seslerin arasında yalnızca kırbaç sesini dinlersin sen.
Ey kavmim... Sen ki peygamberlerini bile dinlemedin beni hiç dinlemezsin. Sana yapılmadıkça işkenceye karşı çıkmazsın. Senin bedenine dokunmadıkça hiçbir acıyı duymazsın. Örümcek olsan Hazreti Muhammed'in saklandığı mağaraya bir ağ örmezsin. Her koyun gibi kendi bacağından asılır, her koyun gibi tek başına melersin. Hazreti Hüseyin'in kellesini vurmaz ama vuranı alkışlarsın. Muaviye'ye kızar ama ayaklanmazsın. Hazreti Ömer'i bıçaklayan ele sen bıçak olursun.
Ey kavmim... Sen ki peygamberlerini bile dinlemedin beni hiç dinlemezsin.   Ölülerine dönüp de bakmazsın. Lut kavminden de değilsin hazdan olmayacak mahvin. Ama arkana baktığın için taş kesileceksin. Ve sen kendine bile ağlamayacaksın. Komşun aç yatarken sen tok olmaktan haya etmezsin. Musa önünde Kızıldeniz'i açsa o denizden geçemezsin. Tanrıya inanır ama firavunlara taparsın.
Ey kavmim... Sen ki peygamberlerini bile dinlemedin beni hiç dinlemezsin.
<end>

<start>
Yenilgi, yenilgim, yalnızlığım ve kimsesizliğim. 
Binlerce yengiden de bana değerli olan sen! 
Dünyadaki tüm parlak başarılardan
sensin yüreğime yakın olanı!
Yenilgi, yenilgim, baskaldırım 
ve de benim kendimle tanışmam. 
Sayendedir ki, hala ben ayağı yere basan 
ve solmuş defneler peşinde koşmayan 
biri olduğumun bilincindeyim; 
ve sende, yalnızlığımı buldum 
ve de herkesten uzak, 
ve de gururlu olmayı.
Yenilgi, yenilgim, benim parlak kılıcım 
ve de kalkanım.
Gözlerinde okudum tahtı arayanın 
kendi kendisinin kuluna dönüştüğünü.
Ve, bir kimsenin derinliklerindeki 
esasını anlayabilmemiz için 
onun gücünü söndürmemiz gerektiğini. 
Ve ancak böylesine olgunlaştıktan sonradır ki, 
bir meyvenin tadına varılabildiğini.
Yenilgi, yenilgim, 
benim sözünü sakınmaz yol arkadaşım
şarkımı, bağrışmalarımı, sessizliklerimi hep duyacaksın.
Ve senden baska hiçkimse bana söz etmeyecek 
kanat çırpınmalarından ve deniz kabarmalarından 
ve de geceleri yanan dağlardan. 
Ve sen, tek başına 
ruhumun sarp ve kayalık 
yollarından tırmanacaksın.
Yenilgi, yenilgim, benim ölmez cesaretim 
sen ve ben fırtınada birlikte güleceğiz; 
ve biz ikimiz, derin mezarlar kazacağız 
içimizde ölmekte olanlara; 
ve tutunacağız, tüm gücümüzle, 
güneşin karşısında; 
ve de tehlikeli olacağız.
'Deli-' 1918
<end>

<start>
Aşkı konuşmak için dudaklarımı kutsanmış ateşle temizledim, ama hiçbir sözcük bulamadım. 
Aşktan haberdar olduğumda sözler cılız bir hıçkırığa dönüştü, yüreğimdeki şarkı derin bir sessizliğe gömüldü. 
Ey bana gizlerinin ve mucizelerinin varlığına inandığım Aşk 'ı soran sizler, 
Aşk peçesiyle beni kuşattığından beri ben size aşkın gidişini ve değerini sormaya geliyorum. 
Sorularımı kim yanıtlayabilir? Sorularım kendi içimdeki için; kendi kendime cevaplamak istiyorum. 
İçinizden kim içimdeki benliği bana ve ruhumu ruhuma açıklayabilir? 
Aşk adına söyleyin, yüreğimde yanan, gücümü tüketen ve isteklerimi yok eden bu ateş nedir? 
Ruhumu kavrayan bu yumuşak ve kaba gizli eller nedir; yüreğimi kaplayan bu acı sevinç ve tatlı keder şarabı nedir? 
Baktığım bu görünmeyen, merak ettiğim açıklanamayan, hissettiğim hissedilemeyen şey nedir? Hıçkırıklarımda kahkahanın yankısından daha güzel, sevinçten daha mutluluk verici bir keder var. 
Neden kendimi beni öldüren ve sonra şafak sökene kadar tekrar dirilten, hücremi ışığa boğan bu bilinmeyen güce veriyorum? 
Uyanıklık hayaletleri kurumuş gözkapaklarımın üstünde titreşiyor ve taştan yatağımın etrafında düş gölgeleri uçuşuyor. 
Aşk diye seslendiğimiz şey nedir? Söyleyin bana, bütün anlayışlara sızan ve çağlarda gizli olan o sır nedir? 
Başlangıçta olan ve herşeyle sonuçlanan bu anlayış nedir? 
Yaşam 'dan ve Ölüm 'den, Yaşam 'dan daha acayip, Ölüm 'den daha derin bir düş oluşturan bu uyanıklık nedir? 
Söyleyin bana dostlar, içinizde Yaşam 'ın parmakları ruhuna dokunduğunda Yaşam uykusundan uyanmayan biri var mı? 
Yüreğinin sevdiğinin çağrısıyla babasından ve annesinden vazgeçmeyecek kimse var mı? 
İçinizden kim ruhunun seçtiği kişiyi bulmak için uzak denizlere açılmaz, çölleri aşmaz, dağların doruğuna tırmanmaz? 
Hangi gencin yüreği tatlı nefesli, güzel sesi ve büyülü dokunuşlu elleriyle ruhunu kendinden geçiren kızın peşinden dünyanın sonuna gitmez? 
Hangi varlık dualarını bir yakarış ve bağış olarak dinleyen bir Tanrı 'nın önünde yüreğini tütsü diye yakmaz? 
Dün kapısından geçenlere Aşk'ın sırları ve değeri sorulan tapınağın girişinde durmuştum. Ve önümden çok zayıflamış, yüzü hüzünlü yaşlı bir adam iç çekerek geçti ve şöyle dedi: 
'Aşk bize ilk insandan beri bağışlanmış bir güçsüzlüktür.' 
Yiğit bir genç karşılık verdi: 
'Aşk bugünümüzü geçmişe ve geleceğe bağlar.' 
Ardından kederli yüzlü bir kadın hıçkırarak şöyle dedi: 
'Aşk cehennem mağaralarında sürünen kara engereklerin ölümcül zehiridir. 
Zehir çiy gibi taze görünür, susuz ruhlar aceleyle içer onu; ama bir kere zehirlenince hastalanır ve yavaş yavaş ölürler.' 
Sonra gül yanaklı bir kız gülümseyerek dedi ki: 
'Aşk Şafak 'ın kızları tarafından sunulan ve güçlü ruhlara güç katıp onları yıldızlara çıkaran bir şaraptır.' 
Ardından çatık kaşlı, kara giysili, sakallı bir adam geldi: 
'Aşk gençlikte başlayıp biten kör cahilliktir.' 
Bir başkası gülümseyerek açıkladı: 
'Aşk insanın tanrıları mümkün olduğunca fazla görmesini sağlayan kutsal bir bilgidir.' 
Sonra yolunu asasıyla bulan kör bir adam konuştu: 
'Aşk ruhlardan varlığın sırlarını gizleyen kör edici bir sistir; 
yürek tepeler arasında sadece titreşen arzu hayaletlerini görür ve sessiz vadilerin çığlıklarının yankılarını duyar.' 
Çalgısını çalan genç bir adam şarkı söyledi: 
'Aşk ruhun çekirdeğindeki yangından saçılan ve dünyayı aydınlatan bir ışıktır. 
Yaşam 'ı bir uyanışla diğeri arasındaki güzel bir düş olarak görmemizi sağlar.' 
Ve paçavraya dönmüş ayaklarının üzerinde sürüklenen güçsüz düşmüş çok yaşlı bir adam titrek bir sesle şunları söyledi: 
'Aşk mezarın sessizliğinde bedenin dinlenmesi, Sonsuzluk 'un derinliklerinde ruhun huzura ermesidir.' 
Ve onun ardından gelen beş yaşındaki bir çocuk gülerek dedi ki: 
'Aşk annemle babamdır, onlardan başka kimse bilmez aşkı.' 
Ve böylece Aşk'ı tarif eden herkes kendi umutlarını ve korkularını bıraktı önüme sır olarak. 
O anda tapınağın içinden gelen bir ses duydum: 
'Yaşam iki yarıya ayrılmıştır: biri donar, biri yanar; yanan yarı, Aşk 'tır.' 
Bunun üzerine tapınağa girdim, sevinçle diz çökerek dua ettim: 
'Tanrım, beni yanan alevin besleyicisi yap... 
Tanrım beni kutsal ateşine at...'
<end>

<start>
Bunun üzerine Almitra, 'Bize sevgiden bahset...' dedi.
Ve o başını kaldırdı, insanlara baktı.
Üzerlerine sinen derin dinginliği duyumsadı.
Ve yüksek bir sesle konuşmaya basladı:
'Sevgi çizi çağırınca, onu takip edin, 
Yolları sarp ve dik olsa da...
Ve kanatları açıldığında, bırakın kendinizi, 
Telekleri arasında saklı kılıç, sizi yaralasa da...
Ve sizinle konuştuğunda, ona inanın, 
Kuzey rüzgarının bir bahçeyi harap edişi gibi, 
Sesi tüm hayallerinizi darmadağın etse de...
Çünkü sevgi sizi yücelttiği gibi, çarmıha da gerer.
Sizi büyüttüğü ölçüde, budayabilir de...
En yükseklere uzanıp, Güneş'le
titresen en hassas dallarınızı okşasa da, 
Köklerinize de inecek, ve onları sarsacaktır, 
Toprağa tutunmaya çalıştıklarında...
Mısır biçen dişliler gibi sizi kendine çeker; 
Çıplak bırakana kadar döver, harmanlar; 
Kabuklarınızı, çöplerinizi ayıklar, eler...
Bembeyaz olana kadar öğütür sizi; 
Esnekleşene kadar yoğurur; 
Ve Tanrı'nın İlahi sofrasına ekmek olasınız diye, 
Sizi kendi kutsal ateşine savurur...
Sevgi bütün bunları, 
Kalbinizin sırlarını bulasınız diye yapar, 
Ve bu biliş, Hayat'ın kalbinin bir cüzünü yaratır...
Ancak korkunun kıskacında, 
Salt sevginin huzurunu ve hazzını ararsanız, 
O zaman örtün çıplaklığınızı, 
Ve sevginin harman yerine adim atin...
Adim atin, kahkahaların tümünün olmadığı, 
Sadece gülebileceğiniz mevsimsiz dünyaya, 
Ve ağlayın, ama tüm gözyaşlarınızla değil...
Sevgi hiçbir şey sunmaz, sadece kendisini, 
Hiçbir şey kabul etmez, kendinde olandan gayri...
Sevgi sahip çıkmaz, sahiplenilmez de; 
Çünkü sevgi, sevgi için yeterlidir, tümüyle...
Sevdiğinizde, 'Tanrı benim kalbimde, ' yerine, 
Söyle deyin, 'Ben kalbindeyim Tanrı'nın...'
Ve sanmayın yön verebilirsiniz sevginin akışına, 
Çünkü sevgi, yolunu kendi çizer, 
sizi değer bulduğunda...
Sevgi bir şey istemez, tamamlanmaktan başka...
Fakat seviyorsanız ve ihtiyaçların arzuları varsa, 
Bırakın bunlar sizin de arzularınız olsun...
Erimek ve akmak, geceye şarkılar sunan bir dere misali, 
Şefkatin fazlasının verdiği acıyı bilip, 
Kendi sevgi anlayışınla yaralanmak, 
Ve kanamak, yine de istekle ve coşkuyla...
Şafak vakti kanatlanmış bir gönülle uyanmak, 
Ve bir sevgi gününe daha, teşekkürle uzanmak...
Sessizce çekilmek öğle vakti, sevginin vecdini duymak, 
Akşamın çöküşüyle de, eve huzurla dönmek...
Ve uyumak, kalbinde sevgiliye bir dua, 
Ve dudaklarında bir şükür şarkısıyla...'
<end>

<start>
Dostum, 
Sen ve ben
Hayata hep yaban kalacağız.
Birimiz diğerine
Ve her birimiz kendisine.
Senin konuşacağın
Ve benim seni dinleyeceğim güne değin.
Sesini sesim sanarak.
Ve karşında durduğum güne değin.
Bir aynanın karşısında duruyormuşcasına.
Halil Cibran
<end>

<start>
Ve bir genç, şöyle dedi: 'Bize arkadaşlıktan bahset.'
Ve o cevap verdi:
'Arkadaşınız, cevap bulan gereksinimlerinizdir.
O, sevgiyle ektiğiniz ve şükranla biçtiğiniz tarlanızdır.
O sizin sofranız ve ocak başınızdır.
Çünkü ona açlığınızla gelir ve onda huzuru ararsınız.
Arkadaşınız sizinle içinden geldiği gibi konuştuğunda, 
ne 'hayır' demek zor gelir, ne de 'evet' demekten çekinirsiniz.
Ve o sessiz kaldığında, kalbiniz onun kalbini dinlemek için sessizleşir.
Çünkü arkadaşlıkta, kelimeler susunca, tüm düşünceler, tüm arzular
ve beklentiler, gürültüsüz bir  sevinç içinde doğar ve paylaşılırlar.
Arkadaşınızdan ayrıldığınızda ise yas tutmazsınız; 
Çünkü onun en sevdiğiniz yanı, yokluğunda
daha bir berraklık kazanır, tıpkı bir dağın, 
dağcıya, ovadan daha net görünmesi gibi...
Ve arkadaşlığınızda, ruhsal derinlik
kazanmaktan başka bir amaç gütmeyin.
Çünkü, salt kendi gizemini açığa vurmak peşinde
olan sevgi, sevgi değil, savrulmuş bir ağdır
ve sadece yararsız olan yakalanır.
Ve arkadaşınıza, kendinizi olduğunuz gibi sunun.
Eğer dalgalarınızın cezrini bilecekse, 
meddini de bilmesine izin verin.
Çünkü salt zaman öldürmek için bir arkadaş
aramanızın anlamı olabilir mı? 
Onu, zamanı yaşatmak için arayın.
Çünkü o gereksiniminizi karşılamak içindir, 
boşluğunuzu doldurmak için değil.
Ve arkadaşlığın hoşluğunda, 
kahkahalar, paylaşılan hazlar olsun.
Çünkü küçük şeylerin şebneminde, 
yürek sabahını bulur ve tazelenir.'
<end>

<start>
Sonra bir ögretmen, 'Bize egitimden bahset.' dedi.
Ve o cevap verdi:
'Hiç kimse size, içinizdeki bilginin safaginda halen
yari uykuda olandan bir zerre fazlasini açiklayamaz.
Takipçileri arasinda mabedin gölgesinde
yürüyen bir ögretmen, size bilgeligini degil
sadece inancini ve sevgisini verebilir.
Eger gerçek bir bilgeyse, 
bilgeliginin evine davet etmek yerine, 
sizi kendi aklinizin esigine dogru yönlendirir.
Bir astronomi bilgini, 
size uzayla ilgili anlayisindan bahsedebilir
ama anlayisini size veremez.
Bir müzisyen her yerde var olan ritimlerle
bir sarki söyleyebilir; ancak ne ritmi yakalayan kulagi, 
ne de onu ekolayan sesi size sunabilir.
Ve semboller ilminde usta biri, 
size simgesel alanlardan söz eder, 
ama sizi oralara tasiyamaz.
Çünkü bir kisinin sahip oldugu ilham, 
kanatlarini baska birine ödünç veremez.
Ve nasil herbiriniz Tanri'nin bilgisinde özgün
bir yere sahipseniz, sizin de Tanri'yi kayrayisiniz
ve dünyayi anlayisiniz tek basiniza ve size özel olacaktir.'
<end>

<start>
Durmaksızın yürüyorum bu kıyılarda, 
kumla köpüğün arasında.
Yükselen deniz ayak izlerimi silecek, 
rüzgar köpüğü önüne katacak, 
ama denizle kıyı daima kalacak.
Bugünün acısı, dünün hazzının anısıdır.
Anımsamak bir tür buluşmadır.
Unutmak ise bir tür özgürlük.
Yüreğimdeki mühür 
kalbim kırılmadan çözülebilir mi?
Sevgililer birbirlerinden çok 
aralarındakini kucaklarlar.
Arkadaşlık her zaman için 
tatlı bir sorumluluktur, 
asla bir fırsat değil.
Ancak büyük bir acı veya büyük bir sevinç 
senin gerçeğini açığa çıkarabilir. 
İşte böyle bir anda 
ya güneş altında çıplak danset, 
ya da çarmıhını taşı.
İnsanlık, sonsuzluğun dışından 
sonsuzluğa akan bir ışık nehridir.
Şafağa ancak 
gecenin yolunu izleyerek ulaşılabilir.
Gariptir ki, 
kimi zevklerin tutkusudur, 
acılarımızın bir kısmını oluşturan.
Kişinin hayal gücüyle, düşlerinin gerçeklesmesi arasındaki mesafe, 
yalnızca onun yoğun isteğiyle aşılabilir.
Cennet orada, 
şu kapının ardında, 
hemen yandaki odada; 
ama ben anahtarı kaybettim.
Belki de sadece koyduğum yeri unuttum.
Kuş tüyünde uyuyanların düşlerinin, 
toprak üzerinde uyuyanlarınkinden 
daha güzel olmadığı gerçeğinde, 
yaşamın adaletine olan inancımı 
yitirmem mümkün mü?
Bana kulak ver ki, 
sana ses verebileyim.
Karşındakinin gerçeği
sana açıkladıklarında değil, 
açıklayamadıklarındadır. 
Bu yüzden onu anlamak istiyorsan, 
söylediklerine değil, 
söylemediklerine kulak ver.
Söylediklerimin yarısı beş para etmez; 
ama ola ki diğer yarısı sana ulaşabilir 
diye konuşuyorum.
Yalnızlığım, insanlar geveze hatalarımı övüp, 
sessiz erdemlerimi eleştirmeye 
başladığında doğdu.
Bir gerçek her zaman bilinmek, 
ama ara sıra söylenmek içindir.
İçimizdeki gerçek olan sessiz, 
edinilmiş olan ise gevezedir.
İçimdeki yaşamın sesi, 
senin içindeki yaşamın 
kulağına ulaşamaz. 
Yine de kendimizi yalnız 
hissetmemek için konuşalım.
Sözcüklerin dalgası 
hep üstümüzde olsa da, 
derinliklerimiz daima dinginliğini korur.
Yaşam kalbini okuyacak 
bir şarkıcı bulamazsa, 
aklını konusacak 
bir filozof yaratır.
Zihnimiz bir süngerdir, 
yüreğimizse bir nehir.
Çoğumuzun akmak yerine, 
sünger gibi emmeyi seçmesi ne garip!
Eger kış, 
'Baharı yüreğimde saklıyorum' 
deseydi, ona kim inanırdı?
Her tohum bir özlemdir.
Öğretilerin çoğu pencere camı gibidir.
Arkasındaki gerçeği görürsün, 
ama cam seni gerçekten ayırır.
Haydi seninle saklambaç oynayalım. 
Yüreğime saklanırsan eğer, 
seni bulmak zor olmaz. 
Ancak kendi kabuğunun 
ardına gizlenirsen, 
seni bulmaya çalışmak 
bir işe yaramaz.
Neşeli yüreklerle birlikte
neşeli şarkılar söyleyen 
kederli bir kalp ne kadar yücedir.
Yürüyenlerle birlikte yürümeyi yeğlerim, 
durup yürüyenlerin geçişini seyretmek değil.
Hayır, boşuna yaşamadık biz! 
Kemiklerimizden kuleler yapmadılar mı?
Özel ve ayrımcı olmayalım. 
Unutmayalım ki, şairin aklı da, 
akrebin kuyruğu da gururla 
aynı yeryüzünden yükselir.
Evim der ki, 'Beni bırakma, 
çünkü burada senin geçmişin yaşıyor.'
Yolum der ki, ' Gel ve beni izle, 
çünkü ben senin geleceğinim.'
Ve ben hem eve, hem de yola derim ki, 
'Benim ne geçmişim, 
ne de geleceğim var.
Eğer kalırsam, 
kalışımda bir ayrılış vardır; 
gidersem, 
ayrılışımda bir kalış.
Yalnızca sevgi ve ölüm 
her şeyi değiştirebilir.'
Daha dün, yaşam küresi içinde
uyumsuzca titreşen bir kırıntı 
olduğumu düşünürdüm.
Şimdi biliyorum ki, 
ben kürenin ta kendisiyim, 
ve uyumlu kırıntılar halinde 
tüm yaşam içimde devinmekte.
Adlandıramadığın nimetleri özlediğinde, 
ve nedenini bilmeden kederlendiğinde, 
işte o zaman büyüyen her şeyle
beraber büyüyecek ve 
üst benliğine uzanacaksın.
Ağaçlar yeryüzünün 
gökkubbeye yazdığı şiirlerdir.
Ama biz onları devirir ve 
boşluğumuzu kaydedebilmek için 
kağıda dönüştürürüz.
Güzelliğin şarkısını söylersen eğer, 
çölün ortasında tek başına olsan bile
bir dinleyicin olacaktır.
Esin daima şarkı söyler; 
asla açıklamaya çalışmaz.
En büyük sarkıcı, 
sessizliğimizin şarkısını söyleyendir.
Eğer ağzın yemekle doluysa 
nasıl şarkı söyleyebilirsin? 
Ve eğer elin altınla yüklüyse, 
şükretmek için nasıl kaldırabilirsin?
Sözler zamansızdır. 
Onları zamansızlıklarını bilerek 
söylemeli ya da yazmalısın.
Şiir bir düşüncenin ifadesi değildir.
O, kanayan bir yaradan
veya gülümseyen bir ağızdan 
yükselen bir şarkıdır..
Kum ve Köpük - 1926
<end>

<start>
Ve bir astronomi bilgini, 'Bize zamandan bahset' dedi.
Ve o cevap verdi:
'Ölçüsüz ve ölçülemeyen zamani ölçebileceksiniz.
Davranislarinizi ayarlayacak, ve hatta ruhunuzun rotasini, 
saatlere ve mevsimlere göre yönlendirebileceksiniz.
Zamani, kiyisinda oturup, akisini izleyeceginiz
bir nehir haline döndüreceksiniz.
Içinizde zamana bagli olmadan varolan öz, 
yasamin zamandan bagimsizliginin zaten farkindadir; 
Ve bilir ki, dün bugünün anisi, yarin ise bugünün rüyasidir.
Ve yine bilir ki, içinizde sarki söyleyen veya düsünen özünüz, 
hala yildizlari uzaya dagitan o ilk an'in içinde devinmektedir.
Aranizda, özündeki sevme gücünün sinirsizligini
hissetmeyen var midir acaba?
Yine de bu hudutsuzluguyla ayni sevginin, 
bir sevgi düsüncesinden digerine, 
bir sevgi davranisindan bir baskasina, 
kendi varliginin tam orta yerinde simsiki
ve hareket etmeden durdugunu kim hissetmez?
Ve zaman da, tipki sevgi gibi bölünemez ve ölçülemez degil midir?
Yine de eger düsüncenizde zamani mevsimlerle ölçmek isterseniz, 
her mevsimin digerlerini içermesine izin verin.
Ve birakin bugününüz, geçmisi anilarla, 
gelecegi ise özlemle kucaklasin.'
<end>

<start>
Kalbimin derinlerinden bir kuş uyandı
ve uçtu gökyüzüne doğru. 
Yükseldikçe, daha ve daha, 
büyümeye başladı daha da.
Önce bir kırlangıç gibiydi, 
sonra tarla kuşu ve kartal, 
sonra bir bahar bulutu misali genleşti
en sonunda tüm yıldızlı gökleri kapsadı.
Kalbimin derinlerinden bir kuş uyandı, 
uçtukça büyüdü, çoğaldı, 
oysa yüreğimi hiç terketmemişti...
<end>

<start>
Ve bir kadın, "Bize acıdan bahset" dedi.
Ve o cevap verdi:
"Acınız, anlayışınızı saklayan kabuğun kırılışıdır.
Nasıl bir meyvenin çekirdeği,
kalbi güneş'i görebilsin diye
kabuğunu kırmak zorundaysa,
siz de acıyı bilmelisiniz.
Ve eğer kalbinizi,
yaşamınızın günlük mucizelerini
hayranlıkla izlemek üzere açarsanız,
acınızın, neşenizden hiç de
daha az harikulade olmadığını göreceksiniz;
Ve kırlarınızın üstünden
mevsimlerin geçişini kabul ettiğiniz gibi,
aynı doğallıkla, kalbinizin mevsimlerini de
onaylayacaksınız.
Ve kederinizin kışını da, 
pencerenizden huzur içinde seyredeceksiniz.
Acılarınızın çoğu sizin tarafınızdan seçilmiştir.
Acınız, aslında içinizdeki doktorun,
hasta yanınızı iyileştirmek için
sunduğu "acı" ilaçtır.
Doktorunuza güvenin
ve verdiği ilacı sessizce ve sakince için;
Çünkü size sert ve haşin de gelse,
onun elleri,
"Görülmeyen"in şefkatli elleri
tarafından yönlendirilir.
Ve size ilacı sunduğu kadeh
dudaklarınızı yaksa da,
O'nun kutsal gözyaşlarıyla ıslanmış
kilden yapılmıştır."
<end>

<start>
Geldim,gitmelere bekle diyerek.
Attım valize birkaç kırgınlık,
Bir iki vefasızlık.
Bir kaç acı söz,
Benim hatırladıklarım.
Bir kaç iyi söz,
Senin unuttukların.
Geride kalan ne varsa; 
Boğazın sularına serdim.
Geldim,korkma aç kapıyı,
Sende kalmaya değil; 
beni almaya geldim.
<end>

<start>
Yirmi yaşımdayken annem bana şöyle demişti:
- Manastıra girseydim, hem kendim, hem başkaları için en iyisini yapmış olacaktım.
   - Eğer manastıra girmiş olsaydın ben dünyaya gelmezdim, dedim.
   - Dünyaya gelmen daha önce kararlaştırılmıştı oğlum, dedi.
   - Evet ama, dünyaya gelmeden çok önce seni annem olarak seçmiştim ben, diye karşılık verdim.
   - Dünyaya gelmeseydin cenette bir melek olarak kalacaktın, dedi.
   - Ama ben hâlâ bir meleğim, diye cevaplardım.
Gülümsedi ve dediki ' Kanatların nerede peki? ' 
Elini tutup omzuma koydum ve ' Burada ', dedim.
' Kırılmışlar ', dedi.
Bu konuşmadan dokuz ay sonra, annem dönülmez ufukta yitip gitti. Ama 'kırılmışlar' sözü içimde yankılanmaya devam etti...
* * *
Bana mutluluktan söz etme; anısı beni mutsuz ediyor. Bana huzurdan söz etme;  gölgesi beni korkutuyor; ama ban bana, sana, Cennet' in kalbimin külleri içinde yaktığı mübarek feneri göstereceğim; seni bir annenin yegane bir çocuğunu sevdiği gibi sevdiğimi biliyorsun. Aşk seni kendimden dahi korumayı öğretti bana. Beni, seninle birlikte uzak diyarlara gitmekten alıkoyan şey, ateşle temizlenmiş o aşktır. Aşk, senin özgürce ve erdemli bir şekilde yaşamana imkan vermek için içimdeki arzuyu öldürüyor. Sınırlı aşk, sevdiğini sahiplenmek, sınırsız aşk ise sadece kendini ister. Gençliğin saflığı ve uyanışı arasına düşen aşk kendini sahiplenme ile tatmin eder ve sarılmalarla büyür. Ama gökkubbenin kucağında doğan ve gecenin sırlarıyla inen aşk, edebiyat ve ölümsüzlükten başka hiçbir şeyle huzurlu olamaz; İlahi varlık dışında hiçbir şeyin önünde hürmetle eğilemez.
<end>

<start>
Ve şehrin yaşlılarından biri, 'Bize iyilik ve kötülükten bahset.' dedi.
Ve o cevap verdi:
'Yalnızca içinizdeki iyilikten bahsedebilirim, kötülükten değil.
Çünkü kötülük, kendi açlık ve susuzluğu içinde
azap çeken iyilikten başka ne olabilir ki?
Gerçekten de iyilik, acıktığında en karanlık mağaralarda bile
yiyecek arar ve susadığında kirli, durgun sulardan bile içer.
Siz, kendinizle bir olduğunuzda iyisiniz; bununla birlikte, 
kendinizle bir olmadığınızda, kötü değilsiniz.
Çünkü parçalanmış bir aile eşkiyaların ini değildir; 
sadece parçalanmış bir ailedir.
Ve dümensiz bir gemi, tehlikeli adalar arasında
amaçsızca dolaşır durur, ama dibe batmaz.
Siz, kendinizden bir şeyler vermeye çabaladığınızda iyisiniz; 
Kendiniz için bir kazanç sağlamaya çalıştığınızda ise, 
kötü değilsiniz.
Çünkü, bir şey kazanmak için uğraştığınızda, toprağa tutunan
ve onun göğsünde beslenen bir kök gibisiniz.
Doğaldır ki, meyve köke 'Benim gibi, olgun, dolgun ve bol bol veren ol..' demez.
Çünkü, almak nasıl kök için bir ihtiyaçsa, 
meyve için de vermek bir gereksinimdir.
Konuşurken tamamen uyanıksanız, iyisiniz. 
Ama, diliniz anlamsızca kekelerken uyukluyorsanız, 
kötü değilsiniz; 
Ve sürçen bir konuşma bile, zayıf bir dili güçlendirebilir.
Amacınıza doğru sağlam ve cesur adımlarla ilerlediğinizde iyisiniz; 
Fakat oraya topallıyarak gittiğinizde de, kötü değilsiniz.
Çünkü topallayanlarınız bile geri gitmez.
Fakat güçlü ve hızlı olanlarınız, incelik gösterin
ve topal birinin yanında asla topalllamayın.
Siz, sayısız konuda iyisiniz ve 
iyi olmadığınızda ise, kötü değilsiniz.
Sadece oyalanıyor ve tembellik ediyorsunuz.
Ne yazık ki, geyikler kaplumbağalara çevikliği öğretemiyor.
İyiliğinizin, üstün beninize duyduğunuz özlemde saklı
ve bu özlem herbirinizde mevcut.
Ancak bazılarınızda bu özlem, yamaçların gizemini 
ve ormanın ezgilerini taşıyarak, büyük bir güçle
denize doğru akan bir sel gibidir.
Ve diğerlerinde ise, dönemeçlerle ve kavislerle yolunu kaybeden, 
kıyıya ulaşmadan önce oyalanıp duran durgun bir ırmağa benzer.
Yine de özlemi fazla olanın, az olana 'Neden bu kadar yavaşsın, 
neden duraklıyorsun? ' demesine izin vermeyin.
Çünkü gerçekten iyi olan, ne çıplak birine, `Neden elbisen yok? ' 
diye sorar, ne de evsiz olana 'Evine ne oldu? ' der.'
Ermiş - 1923
<end>

<start>
Ve bir adam söyle dedi: 'Bize kendini bilişten bahset.'
Ve o cevap verdi:
'Kalbiniz gecelerin ve gündüzlerin sirrini sessizce bilir.
Ancak kulaklariniz, kalbinizin bilgisini isitmek için deli olur.
Düsüncelerinizde daima bildiginizi, kelimelerde de bileceksiniz.
Rüyalarinizin çiplak bedenine parmaklarinizla dokunabileceksiniz.
Ve böyle de olmasi gerekir.
Ruhunuzun sakli kaynagi yükselmeli ve çagildayarak denize dogru kosmali; 
Ve o zaman, sonsuz derinliginizin hazineleri gözlerinizin önüne 
serilecektir.
Ancak bilinmeyen hazinenizi tartmak için tarti aramayin; 
Ve bilginizin derinligini degnekle veya iskandil ipiyle ölçmeye kalkmayin.
Çünkü kisi, ölçüsüz ve sinirsiz bir deniz gibidir.
'Tek dogruyu buldum' degil, 'Bir dogruyu buldum' deyin.
'Ruha giden yolu buldum' degil, 
'Kendi yolumda yürürken ruhu buldum' deyin.
Çünkü ruh, her yolda yürür.
Ruh ne bir çizgi üzerinde yürür; 
ne de bir kamis gibi dümdüz büyür.
Ruh, sayisiz taç yapraklari olan
bir lotus çiçegi gibi açilir.'
<end>

<start>
En şık elbiselerin
Diğer yanının tezgahında dokundu.
En tatlı yemeklerin
Diğer yanının sofrasında yediğin.
İstirahat ettiğin en rahat divan
Diğer yanının evindeki.
Allah aşkına! 
De bana
Nasıl olur da
Kendini diğer yanından ayırabilirsin?
<end>

<start>
Sonra Almitra tekrar konustu: 'Peki ya beraberlik? '
Ve o cevap verdi:
'Siz beraber dogdunuz ve hep öyle kalacaksiniz.
Ölümün beyaz kanatlari, sizin günlerinizi
dagittiginda da beraber olacaksiniz.
Siz Tanri'nin sessiz belleginde bile beraber olacaksiniz.
Fakat birlikteliginizde belli bosluklar birakin.
Ve izin verin, cennetlerin rüzgarlari aranizda dans edebilsin...
Birbirinizi sevin; ama sevgi bir bag olmasin, 
Daha ziyade, ruhlarinizin sahilleri arasinda
hareket eden bir deniz gibi olsun.
Birbirlerinizin bardaklarini doldurun; 
ancak ayni bardaktan içmeyin...
Ekmeklerinizi paylasin; ama
birbirinizinkini yemeyin...
Beraberce sarki söyleyin, dans edin, cosun; 
fakat birbirinizin yalnizligina izin verin; 
Tipki bir lavtanin tellerinin ayri ayri olup, 
yine de ayni müzikle titresmeyi bilmeleri gibi...
Birbirinize kalbinizi verin; ama digerinin saklamasi için degil; 
Çünkü yalnizca Hayat'in eli, sizin kalplerinizi kavriyabilir...
Ve yanyana ayakta durun; ama çok yakin degil, 
Çünkü bir mabedin ayaklari arasinda mesafe olmalidir; 
Ve mese agaciyla, selvi agaci, 
birbirinin gölgesi altinda büyüyemez.'
<end>

<start>
Ve bir öğrenci, 'Bize konuşmadan bahset' dedi.
Ve o cevap verdi:
'Siz konuştuğunuzda, düşüncelerinizle 
barış içinde olmayı terkedersiniz;
Ve kalbinizin ıssızlığında daha fazla kalamadığınızda, 
dudaklarınızla yaşamaya başlarsınız.
Ses sizin için bir eğlence, bir zaman geçirme aracı olur.
Ve konuşmalarınızın çoğunda, 
düşünce yarı yarıya katledilir; 
Çünkü düşünce, boşlukta uçan bir kuş gibidir; 
kelimelerin kafesinde kanatlarını açabilir ama uçamaz.
Aranızda bazıları, 
yalnızlığın korkusuyla konuşkan birini ararlar; 
Çünkü, tek başına olmanın sessizliği, gerçek ve çıplak 
kendilerinigözleri önüne serer, ki onlar bundan kaçarlar.
Ve konuşmayı seven bazılarınız vardır ki, bilgisizce ve 
önceden düşünmeden, kendilerinin bile anlamadığı 
bir gerçeği ifşa edebilirler.
Ancak bazılarınız ise içlerinde gerçeği taşır, 
ama onu kelimelerle dile getirmezler.
Böylelerinin sinelerinde ruh, 
ritmik bir sessizlik içinde dinlenir.
Bir arkadaşınızla karşılaştığınızda, ruhunuzun 
dudaklarınıza doğru hareket etmesini 
ve dilinizi yönetmesini sağlayın.
Sesinizin içindeki sesin, onun kulağının 
içindeki kulağa seslenmesine izin verin; 
Çünkü onun ruhu, sizin kalbinizin 
gerçeğini saklıyacaktır;
Tıpkı kadeh boşalıp, rengi unutulsa bile, 
şarabın tadının ağızda kalması gibi...'
<end>

<start>
Sonra bir kadin konustu:
'Bize haz ve istiraptan bahset.'
Ve o cevap verdi:
'Hazziniz, istirabinizin maskesiz halidir.
Ve kahkahanizin yükseldigi ayni kuyu, 
sik sik gözyaslarinizla dolar.
Baska türlü olabilmesi mümkün müdür? 
Istirabin içinize kazidigi alan ne kadar
derin olursa, o denli çok hazzi içerebilir.
Ve sarabinizi tasiyanla, çömlekçinin firininda
yanan ayni kadeh degil midir?
Ve sesi ruhunuzu oksayan lavta, daha önce
biçaklarla oyulan tahtayla bir degil midir?
Kendinizi neseli hissettiginizde
kalbinizin derinliklerine inin.
Farkedeceksiniz ki, size bu sevinci veren, 
daha önce üzülmenize neden olmustu.
Üzgün oldugunuzde, tekrar kalbinize dönün.
Göreceksiniz ki, daha önce sevinciniz olan
bir sey için agliyorsunuz.
Bazilariniz, 'Haz, istiraptan daha anlamlidir' der; 
digerleri ise, 'Hayir, istirap daha anlamlidir'.
Bense, ikisi birbirinden ayrilamaz, diyorum.
Onlar beraber gelirler.
Ve siz, bir tanesiyle masanizda otururken, 
unutmayin ki, digeri de yataginizda uyuyordur.
Gerçekte siz, hazzinizla istirabiniz
arasinda bir terazi konumundasiniz.
Sadece bos oldugunuzda, hareketsiz
ve dengede kalabilirsiniz.
Bir hazine avcisi, altin ve gümüsünü tartmak için
sizi kullandiginda, haz ve istirap kefeleriniz, 
ister istemez, yükselip alçalacaktir.'
<end>

<start>
Derler ki, çakal da, köstebek de
aslanın susuzluğunu giderdiği
aynı ırmaktan su içer.
Ve kartal ve akbaba gagalarını
aynı leşe daldırırlar,
ölünün huzurunda
barış içinde, beraberce.
Tanrısal eliyle arzularımı dizginleyen,
ve onura ve gurura olan açlığımı
ve susuzluğumu arttıran sevgi...
İçimde güçlü ve değişmez olanın,
zayıf benliğimi baştan çıkaran
ekmeği yemesine,
şarabı içmesine
izin verme
Varsın aç kalayım, 
ve yüreğim kavrulsun  susuzluktan,
ve ölüp yok olayım; 
yeter ki senin doldurmadığın bir bardağa
veya senin kutsamadığın bir kaseye uzanmasın elim.
'Haberci' 1920
<end>

<start>
Yedi asır önce
Derin bir vadiden
Yedi beyaz güvercin havalanır
Ve karlarla kaplı
Yüce bir dağın doruğuna doğru kanat çırparlar.
Kuşları temaşa eden yedi adamdan biri
'Ben yedinci güvercinin kanadında
Siyah bir nokta görüyorum.'
Der.
Bugün
O vadide yaşayan insanlar
Evvel zaman içinde
Karlarla kaplı
Bir dağın doruğuna doğru havalanan
Yedi siyah güvercini
Anlatıp dururlar.
Halil Cibran
<end>

<start>
Sonra bir avukat, 'Bize kurallardan bahset...' dedi.
Ve o cevap verdi:
'Siz kurallar koymayi çok seversiniz, 
Ama kurallari bozmayi daha çok seversiniz.
Tipki okyanus kiyisinda sabirla kumdan kuleler yapan, 
sonra da kahkahalarla onlari deviren çocuklar gibi.
Ancak siz kumdan kulelerinizi yaratirken, okyanus
kiyiya kum tasimaya devam eder.
Ve siz onlari yerle bir ederken, okyanus da sizinle birlikte güler.
Gerçekten de okyanus, daima masum olanla beraber güler.
Fakat yasami bir okyanus ve insanlarin koydugu kurallari kumdan
kuleler olarak görmeyen kisiler için ne diyebiliriz?
Onlar için yasam bir kaya, ve kanun bu kayayi kendi isteklerine göre
oyup sekillendirmek için kullanacaklari bir keski gibidir.
Danscilardan nefret eden yeteneksiz biri için ne diyebiliriz?
Veya boyundurugundan hosnut olup, ormanindaki geyigi basibos
bir serseri olarak yargilayan bir öküz için?
Peki, derisini dökemedigi için, digerlerini çiplak ve ahlaksiz
olarak niteleyen yasli bir sürüngene ne demeli?
Veya bir dügün sölenine erkenden gelen, iyice karnini doyurduktan
ve yorulduktan sonra, yemekleri ve eglenceyi kötüleyen biri için?
Bunlar hakkinda söyleyebilecegim tek sey, hepsinin günes isigi
altinda olduklari halde, Günes'e sirtlarini dönmüs olduklaridir.
Onlar salt kendi gölgelerini görebilirler ve bu gölgeler, onlarin kanunlari 
olur.
Ve onlar için Günes, bir gölge yaraticisindan baska ne olabilir ki?
Ve onlar için kurallara uymak, baslarini yere egip, toprak üzerindeki
gölgelerini izlemekten baska bir sey degildir.
Ancak yüzünü Günes'e çevirmis olanlarinizi, toprak üzerine
çizilmis imajlar durdurabilir mi?
Eger rüzgarla yolculuk ediyorsaniz, hangi rüzgar gülü yönünüzü çizebilir?
Eger boyundurugunuzu kirarsaniz, ama baska birinin hücresinin
kapisinda degil, hangi kanun sizi sinirlayabilir?
Ve eger dansederseniz, ama baska birinin zincirlerine takilip
sendelemeden, hangi kanun sizi korkutabilir?
Orphalese halki, davulun sesini bogabilir, bir lirin tellerini
gevsetebilirsiniz, ama bir tarla kusuna sarki söylememesi
içinkim emir verebilir ki? '
<end>

<start>
Bir bağ, 
Bu dünya ile sonraki arasında; 
Susayanlar için, bir tatlı su havuzu; 
Bir dikili ağaç
Güzellik ırmağının kıyısında
dileyen aç kalplere olgun meyveler sunan
Umutla şakıyan bir kuş
Konuşmanın dallarında
Bedenleri duyarlılıkla dolduran ezgilerek söyleyerek
Yükselip Cennetleri dolduran
Bir beyaz bulut gökyüzünde
Ve sonra cömertlik saçan Hayat'ın kırlarındaki çiçeklere
bir melek
Tanrılar'ın gönderdiği insanlara tanrıların yollarını öğretsin diye
Asrarte'nin yağla doldurduğu
Karanlığa yenilmemiş
Işıması gizlenmemiş bir ışık
apollo'dan saçılan
Tek başına
Basitliği giyinmiş
Ve duyarlılıkla beslenmiş
Doğa'nın koynuna oturmuş, yaratmayı öğrenirken
Ve ruhun inişini beklerken
Gecenin sessizliğine uyanmış.
Duygu bahçesine gönlünün tohumlarını ekmiş bir çiftçi
İnsanlar götürür ürününü
toplanacağı ambara
Ozan'dır o  insanların o yaşarken kulak vermedikleri
Ve ayrılınca dünyadan, kendi cennetine gideceğini bildikleri
İnsanların küçük bir gülüşü bile sakındığı şeyleri arayan O'dur; Onun nefesleri yükselip, güzelliğin canlı hayaliyle gökkubbeyi doldurur. Oysa insanlar, ondan yiyeceği ve sığınağı sakınır.
Ne zamana kadar, ey insan, 
Ey varlık, ne zamana kadar
Onur evleri kuracaksın onlara
Kanla yoğrulmuş topraktan
Ve sana barış ve rahatlık sunanlardan kaçınacaksın? 
Ne zamana kadar öldürmeyi öveceksin
Ve baskı boyunduruğu altında boyun eğenleri? 
Ve unutacak mısın, günlerin görkemini görmen için
Karanlığa ışık saçanları? 
Onlar ki sırlar içinde yaşarlar
Senin erişemeyeceğin o mutluluk ve keyfiyle
Ve siz ey ozanlar
Bu hayatın hayatları:
Fethettiğiniz yılları
İnsanların zalimliğine karşın
Ve bir defne dalı kazandınız
Aldatmanız dikenlerinden
Siz, gönüllerin üstünde bağımsızsınız
Ve sonsuz olacak sizin krallığınız
<end>

<start>
Sonra, varlıklı bir adam konuştu: 'Bize vermekten bahset.'
Ve o cevap verdi:
'Sahip olduklarınızdan verdiğinizde, 
çok az şey vermiş olursunuz;
Gerçek veriş, kendinizden vermektir.
Çünkü sahip olduklarınız, yarin ihtiyacınız olabilir
diye saklayıp koruduğunuz şeylerden ibaret değil mi?
Ve yarin, kutsal şehre giden hacıları takip ederken, kemiklerini, 
iz bırakmayan kumlara gömen fazla uyanık bir köpeğe ne getirebilir?
Ve ihtiyaç korkusu da, ihtiyaçtan başka bir şey değil midir?
Kuyunuz tamamen doluyken susuzluktan korkmak, 
tatmin olamayan bir susuzluk göstermez mi?
Çok fazla şeye sahip olup, çok az verenler, bunu
gösteriş isteyen gizli arzuları için yaparlar, 
ki bu da armağanlarını yararsız kılar.
Ve bazıları vardır ki, çok az şeye sahiptirler ve hepsini verirler.
Bunlar hayata ve hayatin definesine inananlardır, 
ve kasaları hiç bos kalmaz.
Bazıları sevinçle verirler, bu sevinç onların ödülüdür.
Bazıları ise ıstırap içinde verirler ve bu acı onların vaftizidir.
Ve bazıları vardır ki, ne vermenin acısını hissederler, 
ne sevinç ararlar, ne de bir erdemlilik düşüncesi taşırlar;
Onlar, su vadideki mersin ağacının kokusunu salışı gibi verirler.
Böyle kişilerin ellerinde Tanrı dile gelir ve
onların gözlerinden Tanrı, dünyaya gülümser.
İstendiği zaman vermek güzel bir davranış olabilir; fakat
istenmeden, ihtiyacı hissederek vermek çok daha anlamlıdır.
Ve cömert olan için, verecek kimseyi aramak, 
veriş olayından daha fazla sevinç getirir.
Vermekten alıkoyacağınız herhangi bir şey olabilir mi?
Sahip olduğunuz her şey bir gün verilecektir.
Öyleyse simdi verin ve vermenin hazzını
mirasçılarınız değil siz yasayın..
Çoğunlukla söyle dersiniz: 
'Vereceğim, ama hak edeni bulabilirsem.'
Ne koruluktaki meyve ağaçları böyle düşünür, 
ne de çayırdaki sürüler.
Onlar, saklandığında çürüyecek olanı, yasayabilsin diye verirler.
Herhalde kendisine günler ve geceler verilmesini hak eden
bir kişi, sizden gelebilecek şeyleri de hak eder.
Ve hayat okyanusundan içmeye hak kazanmış bir insan, 
sizin küçük ırmağınızdan da bir bardak su alabilir.
Faydasından öte, kabul etmenin gerektirdiği cesaretten ve
güvenden daha büyük bir değer var midir?
Ve siz kim oluyorsunuz da, onların göğüslerini yırtarak
gururlarını korunmasızca ortaya seriyor, sonra da
onların değerlerini örtüsüz ve gururlarını
utanmasız olarak değerlendiriyorsunuz?
Önce kendinizi vermeye hak kazanmış ve
verme olayında bir aracı olarak görün.
Çünkü gerçekte her şeyi veren hayattır
ve siz kendinizi bir verici olarak belirlediğinizde, 
sadece bir tanık olduğunuzu unutuyorsunuz.
Ve siz alıcılar, ki hepiniz bu gruba dahilsiniz, ne kendinize
ne de size verene bir boyunduruk yüklememek için, 
hiç bir minnet hissi taşımayın.
Bunun yerine, armağanları kanat yaparak, 
verenle beraber yükselin;
Çünkü borcunuzu gereğinden fazla abartmak, 
annesi özgür yürekli dünya, 
babası evren olan cömertlik olgusundan
şüphe etmek demektir...'
<end>

<start>
Kendi gününün şafağında, seçilmiş ve sevilen insan Al Mustafa, 
tam oniki yıl boyunca Orphales şehrinde, gemisinin geri dönüp
kendisini doğduğu adaya götürmesini bekledi.
Ve onikinci yılda, hasat ayı olan Ielool'un yedinci gününde, 
şehir duvarlarından uzak bir tepeye tırmandı, denize doğru baktı
ve gemisinin sisle beraber gelişini seyretti.
O anda kalbinin kapıları açıldı ve sevinci denize doğru uzandı.
Ve gözlerini kapadı, ruhunun sessizliğinde dua etti.
Tepeden inerken bir hüzün hissetti ve kalbinde şöyle düşündü:
'Nasıl huzur içinde ve üzülmeden gidebilirim? 
Hayır, ruhum yara almadan bu şehri terketmeliyim..
Duvarlar arasında acı dolu geçen uzun günler, 
yalnızlık içinde uzun geceler; kim acıdan ve
yalnızlıktan pişmanlık duymadan buradan kopabilir?
Bu caddelere ruhumdan o kadar çok parça saçtım ki, 
özlemimin o kadar çok çocuğu bu tepelerde çıplak dolaştı ki, 
sıkıntı ve ıstırap çekmeden onlardan kendimi ayıramam..
Bugün üstümden çıkardığım bir giysi değil, 
kendi ellerimle yırttığım derim, kabuğum..
Geride bıraktığım bir düşünce değil, 
açlık ve susuzlukla tatlandırılmış bir gönül...
Yine de daha fazla oyalanamam...
Herşeyi kendine çeken deniz beni de çağırıyor; 
yola çıkmalıyım...
Çünkü kalmak, saatler geceyle yanarken, 
donmak, kristalleşmek ve bir kalıba dökülmek demek...
Buradaki herşeyi memnuniyetle yanıma alırdım, ama nasıl?
Bir ses, dili ve ona kanat olan dudakları taşıyamaz.
Boşluğu yalnız başına aramalı...
Ve kartal, tek başına, 
yuvasını taşımadan Güneş'e uçmalı...'
Tepenin yamacına eriştiğinde tekrar denize döndü
ve baş tarafında kendi yöresinden gemicileri barındıran
gemisinin limana yanaştığını gördü.
Ruhundan kopan sözlerle onlara seslendi:
'Kadim annemin oğulları, med-cezir süvarileri...
Ne kadar sık benim rüyalarıma yelken açtınız.
Şimdi benim uyanışıma geldiniz, 
ki bu benim en derin rüyam olmalı...
Gitmeye hazırım ve şevkimin yelkenleri rüzgarı bekliyor.
Bu durgun havadan sadece bir nefes daha alacağım, 
sadece bir bakış daha geriye, sevgi dolu...
Ve sonra aranızda yerimi alacağım, 
gemiciler arasında bir deniz yolcusu olarak ben...
Ve sen, engin deniz, uyuyan anne, 
nehrin, ırmağın özgürlüğü...
Bu nehir sadece bir kıvrım daha yapacak, 
bu arazide bir kere daha çağıldayacak...
Ve ben sana geleceğim, 
sınırsız okyanusa sınırsız bir damla...'
Yürürken, uzaktaki tarlalardan, bağlardan, 
erkeklerin ve kadınların 
şehir kapılarına doğru koşuştuklarını gördü.
Birbirlerine geminin gelişinden bahsettiklerini
ve kendi adını çağırdıklarını duydu.
Şöyle düşündü:
'Ayrılık günü, aynı zamanda toplanma günü mü olacak? 
Benim akşamımın aslında şafağım olduğu söylenecek mi?
Sabanını tarlanın ortasında bırakana, 
üzüm cenderesinin çarkını durdurana
ben ne verebilirim?
Kalbim meyveyle yüklü bir ağaca dönüşse de
derleyip onlara sunabilsem..
İştiyakım bir pınar gibi aksa da kaplarını doldurabilsem...
Bir yücenin elinin dokunmasını bekliyen bir harp mı, 
yoksa nefesinin içimden geçeceği bir flüt müyüm?
Sessizliğin arayıcısı olan ben, sessizlik içinde
başkalarına güvenle dağıtabileceğim
nasıl bir hazine buldum?
Eğer bugün hasat günüyse, hangi tarlalara
ve hangi anımsanmayan mevsimlerde
tohumları ekmiş olabilirim?
Ve eğer fenerimi yükselteceğim saat gelmişse, 
içinde yanan benim alevim olmayacak...
Kendimi bomboş ve karanlık hissederek
fenerimi kaldıracağım...
Ve gecenin bekçisi fenerimin içine yağı koyacak; 
onu yakacak da...'
Bunlar kelimelere dökülenlerdi.
Fakat kalbindeki pek çok şey, söylenmemiş olarak kaldı.
Çünkü en derin gizemini açıklayamazdı...
Ve şehre döndüğünde, herkes onu karşılamaya geldi.
Adeta tek bir ses olarak ağlıyorlardı.
Ve şehrin yaşlıları ileri çıkıp şöyle dediler:
'Henüz gitme; bizi bırakma.
Bizim alacakaranlığımıza öğle ışığı oldun; 
ve gençliğin, hayallerimize hayaller getirdi.
Sen aramızda bir yabancı, bir misafir değilsin.
Çok sevdiğimiz oğlumuzsun...
Gözlerimiz, senin yüzününü görememenin açlığını
ve acısını yaşamasın.'
Ve rahiplerle rahibeler konuşmaya başladılar:
'Denizin dalgalarının bizi ayırmasına, 
aramızda geçirdiğin yılların bir anı olmasına izin verme.
Aramızda bir hayalet gibi yürüdün ve gölgen, 
yüzümüze düşen bir ışık oldu.
Seni çok sevdik; ama sevgimiz
sözlere dökülmedi ve örtülü kaldı.
Ama şimdi sana yüksek sesle haykırılıyor; 
sevgimiz önüne seriliyor.
Hep yaşandığı gibi, ne yazık ki sevgi kendi derinliğini, 
ayrılma anına kadar anlıyamıyor...'
Diğerleri de ona yalvardılar; ama o hiç cevap vermedi.
Sadece başını önüne eğdi ve ona yakın duranlar, 
göğsüne düşen göz yaşlarını gördüler.
Sonra, kalabalıkla birlikte
tapınağın önündeki meydana doğru yürüdüler.
Ve mabetten Almitra adında bir kahin kadın çıktı.
Ve o, kadına sonsuz bir şefkatle baktı; 
çünkü daha şehirdeki ilk gününde onu bulan 
ve inanan bu kadın olmuştu.
Ve kadın onu selamlıyarak konuşmaya başladı:
'Tanrının sevgili kulu, 
son noktayı keşfedebilmek için 
uzun zamandır uzakları gözlüyor, gemini bekliyorsun.
Ve şimdi gemin burada, sen de gitmelisin.
Anılarındaki ülke ve büyük dileklerinin mekanı için
duyduğun hasret çok derin.
Ve ne sevgimiz seni bağlıyabilir, 
ne de sana olan ihtiyacımız seni tutabilir.
Ancak bizden ayrılmadan önce bizimle konuşmanı
ve bize gerçeği anlatmanı istiyoruz.
Ve biz onu çocuklarımıza, 
onlar da kendi çocuklarına aktaracaklar
ve o hiç bir zaman yok olmayacak...
Yalnızlığında bizim günlerimizi gözlemledin ve
uyanıklığında, bizim uykumuzun hıçkırıklarını
ve kahkahalarını dinledin.
Şimdi bizi bize aç ve doğumla ölüm arasında
yer alanlardan sana aşikar olanları bize de anlat.'
Ve o cevap verdi:
'Orphales halkı, 
tam şu anda ruhlarınızda devinmede olandan öte, 
size neden bahsedebilirim? '
.................................................
<end>

<start>
Sehri yilda bir ziyaret eden bir münzevi
söyle dedi: 'Bize hazdan bahset.'
O, konusmaya basladi:
'Haz bir özgürlük sarkisidir, 
Ama özgürlük degil...
Haz, arzularin tomurcugudur, 
Ama meyvesi degil...
Yükselisi çagiran bir derinliktir, 
Ama ne derin, ne de yüksek olandir...
Kafestekinin kanatlanisidir, 
Mekanla sinirlanmis degildir...
Haz, aslinda bir özgürlük sarkisidir...
Bu sarkiyi tüm kalbinizle söyleyin, 
Ama sarkida kalbinizi yitirmeden...
Gençligin büyük bölümü hazzi arar, 
sanki haz hersey gibi; ama yargilanir
ve azarlanirlar.
Ben onlari ne yargilar, ne azarlarim. Birakin arasinlar...
Çünkü onlar arayislarindayalnizca hazzi bulmayacaklar.
Hazzin yedi kizkardesi vardir ve en küçükleri
bile hazdan daha muhtesemdir.
Bitki kökleri için topragi kazarken hazine bulan
adamin hikayesini duymadiniz mi?
Aranizda daha olgun olan bazilari geçmiste yasadiklari hazlari, 
sarhosken islenen yanlislar misali, pismanlikla hatirlar.
Fakat pismanlik aklin bulutlandirilmasidir, uslandirilmasi degil.
Onlar hazlarini minnetle anmalidirlar, bir yazin sonundaki hasat gibi.
Yine de onlari unutmak rahatlatiyorsa, birakin rahat kalsinlar.
Arayanlar kadar genç, hatirlayanlar kadar yasli
olmayanlar ise, ruhun gereklerini ihmal etmek veya
kabahat islemek korkusuyla hazdan sakinirlar.
Fakat onlari da yönlendiren hazdir; 
bitki kökleri için topragi titreyen ellerle
kazsalar bile onlar da hazineyi bulurlar.
Söyleyin bana, onlar kim ki ruhu gücendirsinler? 
Bülbül gecenin sessizligini veya ates böcegi
yildizlari gücendirebilir mi?
Ve sizin atesiniz veya dumaniniz rüzgara yük olur mu?
Nasil olur da ruhu, bir çomakla karistirabileceginiz
sakin bir havuz gibi algilayabilirsiniz?
Çogunlukla, hazzi reddettiginizde asil yaptiginiz, 
varliginizin gizli yerlerinde arzuyu depolamak olacaktir.
Bugün ihmal edilenin yarini beklemedigini kim bilebilir?
Ve bedeniniz, ruhunuzun müzik aletidir.
Ve güzel müzik veya anlasilmaz
sesler çikarmak size kalmistir.
Simdi kalbinize sorun:
'Bizim için iyi olan hazla zararli hazzi nasil ayirabiliriz? '
Kirlara, bahçelere çikin; ögreneceksiniz ki çiçeklerden
bal toplamak arinin hazzidir; balini sunmak ise çiçegin...
Çünkü ariya göre çiçek yasamin kaynagidir.
Ve çiçek için ari sevginin ulagidir.
Ve ikisi için ise, hazzin verilmesi ve alinmasi
bir gereksinim ve bir vecddir...
Hazlarinizda arilar ve çiçekler gibi olun...'
<end>

<start>
Allah aşkına kalbim,
Sakla sevgini
Ve gizle şikâyet ettiğin şeyi
Seni görenlerden
Ve ganimet bil onu.
Sırları ifşa eden
Benzer ahmağa
Susmak ve gizlemek
Daha yaraşır aşığa
Allah aşkına kalbim,
Sana geldiğinde
Bir soruşturucu
Gelirse sana sorarak sıkıntını
Gizle!
Ey kalp eğer derlerse:
“Nerede sevdiğin? ”
De ki: “Belki esir almıştır,
Benden başkasını”
Ve sonra mutlu görün.
Allah aşkına kalbim,
Gizle hüznünü
Seni üzen nedir ki
Dermanından başka
Bunu bil.
Ruhlardaki sevgi
Kadehteki şarap gibidir
Ne su görünür onda
Ne nefesler gizlenir.
Allah aşkına kalbim,
Hapset dertlerini,
Denizler coşsa da
Yahut yıkılsa da felekler
Sen esenlikte ol!
<end>

<start>
……………….Neşeli yüreklerle birlikte neşeli şarkılar söyleyen
……………….Kederli bir kalp ne kadar yücedir.
VE HÜZNÜM DOĞDUĞUNDA…
Özenle besledim onu.
Ve hüznüm doğduğunda hüzünle besledim onu,
Gece gündüz üstüne titredim sevecenliğimle.
Ve hüznüm büyüdü zamanla, serpilip güçlendi,
Tüm canlı varlıklar gibi olağanüstü güzelleşti.
Ve hüznümle ben, hep sevdik birbirimizi ve dünyayı
Kaynaştık güzel ruhlarımızla birbirimize ve dünyaya.
Ve hüznümle ben, söyleştikçe günlerimiz kanatlanır,
Konuşkan düşlerimizle seçkinleşirdi gecelerimiz.
Ve hüznümle ben, şarkılar söylerdik, komşular dinlerdi; 
Çünkü deniz gibi derindi, anılarla dopdoluydu ezgilerimiz.
Ve hüznümle ben gururla yürürdük, saygılı gözler önünde; 
Düşmanca bakanlarda olurdu, çünkü soyluydu hüznüm.
Ve hüznüm her canlı gibi öldü bir gün, yalnız kaldım; 
Kendimden geçtim, düşüncelere daldım, bunaldım.
Ve konuştuğumda duymuyorum şimdi kendimi,
Ve komşularım gelmiyor artık şarkılarımı dinlemeye.
Ve düşlerimde dost sesler bana bakıp fısıldıyor şimdi:
“İşte bakın, burada yatıyor hüznüyle birlikte ölen adam.”
VE SEVİNCİM DOĞDUĞUNDA…
Ve sevincim doğduğunda, çatıya çıkıp haykırdım:
“Gelin komşular, görün, gülümseyen güneş oldum! ”
Ama hiçbir komşum gelmedi sevincimi görmeye
Aylarca sürdü şaşkınlığım, unutuldum, yalnızdık.
Ve sevincim solgun, güçsüz büyüdü; benden başka
Hiçbir yürek ona sevgi duymadı, öpmedi hiçbir dudak; 
Ve sonunda her canlı gibi öldü sevincim, yalnızlıktan…
Ve şimdi öldü sevincimi, ölü hüznümle anımsayabiliyorum.
Ve yüreğimde kardeş anıları, rüzgârda mırıldanıp düşen
Suskun ve solgun güz yapraklarını andırıyor şimdi…
<end>

<start>
zar tutuyorsun ey hayat bu kaçıncı sevgili
yanlış ata oynamışım gözlerim öyle dedi.
pır pır diye ses çıkardı yürürken yüreğimden
denizleri sulardım tozmasın diye deniz
sporu çok severdim çiçeğe yem vermeyi
kuşlara binerdim ve kaçardım basından
bak buraya yazıyorum diye milyar kelimeyi
ziyan eden de bendim hem de hiç sıkılmadan.
güzeldim de galiba bunu nasıl söylesem:
eline sağlık Tanrım leyla çok güzel olmuş
Tanrım eline sağlık dünya da çok güzel olmuş
keşke biraz ölmesem.
<end>

<start>
içimden dedim beraber yürüyelim olur mu 
varsın gemilerimizi taşıyamasın sular 
varsın yarı yolda uyuya kalsın 
bize gönderilen bahar
içimden dedim beraber yürüyelim olur mu 
varsın gölgemiz olsun hüzün 
dilediği gibi uzatsın canevimize ayaklarını 
varsın annemiz olsun tütün 
hayat daha sert vursun yumruklarını
içimden dedim ilmeği kaçmış bir hayat bizimkisi 
nedir alnımızdan öpmek için izimizi süren 
kalmış mıdır kalesi düşmüş bir şehrin cazibesi 
nedir yalnız bize yakışan bu serüven
bu serüven ki 
bizden biri yaptı sırtımızdaki hançeri 
ve terketti bizi huzur denen sevgili 
kalakaldık, şaşkınlığın avuçlarında 
billur bir kuş gibi
III
içimden dedim gömülü bir ırmağın yalnızlığıdır bu 
beraber yürüyelim olur mu…
<end>

<start>
içimden dedim beraber yürüyelim olur mu
varsın gemilerimizi taşıyamasın sular
varsın yarı yolda uyuya kalsın
bize gönderilen bahar.
içimden dedim beraber yürüyelim olur mu
varsın gölgemiz olsun hüzün
dilediği gibi uzatsın canevimize ayaklarını
varsın annemiz olsun tütün
hayat daha sert vursun yumruklarını.
içimden dedim ilmeği kaçmış bir hayat bizimkisi
nedir alnımızdan öpmek için izimizi süren
kalmış mıdır kalesi düşmüş bir şehrin cazibesi
nedir yalnız bize yakışan bu serüven.
bu serüven ki
bizden biri yaptı sırtımızdaki hançeri
ve terketti bizi huzur denen sevgili
kalakaldık, şaşkınlığın avuçlarında
billur bir kuş gibi.
içimden dedim gömülü bir ırmağın yalnızlığıdır bu
beraber yürüyelim olur mu
<end>

<start>
'seyrek gülüş sen ne güzel bir şeysin
nazlanırsın ama bir gün gelirsin'
düşen bir yaprağa bağladım hayatımı
olsun artık diyorum ne olacaksa
paralı asker miyim neyim ben
ekleyip duruyorum sabahları akşama
ve kendimi arıyorum meşgul çalıyor
gerçi söylenmez böyle şeyler uluorta
aşk diyor başka bir şey demiyor kalbim
nasıl bir dostluk ki bu,hem kadim
hem de mayhoş elma tadında.
kendimi de koysam ayağımın altına
yine de yetişemiyorum ey aşk,
omzunun hizasına.
çünkü bende birikiyor her şeyin tortusu
ve ayağını kaldırıyor dünya,konuşurken benimle.
budanan oğullar gibiyim,sessiz ve narin
nereye konsam geri sayım başlıyor
kurcalıyor beni bir çırağın elleri
ah,unufak olsam ve desem ki
ağzın tat görmesin hayat
kandırdın beni.
sorma,
elim kırılsın bir daha
dokunursam güneşe.
kılpayı kaçırılmış bir şeyin
bıraktığı ardında
neyse oyum ben.
yaralı serçe,benim için dua et; 
gök bir kayalık gibi şimdi üstümde
dr şükrü öncüoğlu'ndan
üç ayda bir reçete.
acıyan bir şeyim ben burdan çok uzaklarda
ve koskocaman bir hansın sen uğraşma bu çocukla
çünkü nasıl birşey biliyorum itin taştan korkması
bir yastık arıyorum kuş seslerinden
mühim değil sonrası.
sorma,
yangın sönseydi suyla
denizler her akşam böyle yanmazdı.
yakartop oynayan melekler gördüm güneşle
ve büyük çiftçiler gördüm dağları biçen
yolundaydı herşey,ben bile yolundaydım
ama
kıyıya vardığımda
kendimi unuttuğumu anladım
karşı kıyıda.
şiirler söyledim belki duyarsın diye
çığlığıydım içinde dilsiz bir şehzadenin
sana seslendim durdum bu küçücük odadan
acımı duy,sensin pusulam benim
ki dünya
silinmiş bir harita
gibi yabancı bana.
sorma,
usulca uzandığında
bir ceset oluyorsun öpüldükçe şımaran.
<end>

<start>
yağmura,nisana ve yaşıma aldanıp
uçurumları kıyı sanarak
ve dağlar erişilmeyince acı verir
sözünü unutarak
kaf dağına gitmek istedim
ırmak inadıyla yürüdüm uzaklara
bir derviş olup yürüdüm uzaklara
yanıldı denektaşım geriye döndüm
Kutsal Sözler Panayırı'na sığınıp
ipeksi bir sessizliğe büründüm:
bir hayat,mahçup ve duru
Tanrım,gülleri
ve sessiz harfleri koru.
<end>

<start>
işte yine günün belini kırıyor akşam
ve sen kırlara benzersin günün bu saati
çıkarmamışsan çiçekli elbiseni.
hatırla ve sıkı tut: 
korkardın küçükken
serçe parmağın uçacak diye elinden.
diğer çocuklara benzerdim bense
benzemesi gibi, bir çinlinin diğerine.
şaşkınım, şehir açmıyor beni
ve namım yürümüyor burada
çünkü tuhaf burada her şey; 
denizi sel basıyor hayret
hayret şehir sığmıyor taksiye
ve terör estiriyor rüzgar
kaldırıyor dağın eteklerini bile.
ve burada sensiz bahar
hem yatalak hem öpmeden geçiyor
bir jeton
yanağıma getiriyor da yanağını
kokunu rüzgara salsan
bana getirmiyor.
III
yoksun ya
güvercin avlıyor avluda kedi
kızlar gülüşüyor bahçede
gül üşüyor –gül üşür-
yoksun ya, bezden anne 
yapıyor öksüz
öpmek için kendisine.
<end>

<start>
Mezartaşı Yontucusu
mezartaşı yontan bir adamın gözleri
miras pay edilirken uykusu gelen
bir çocuk gibi
bomboş bakar dünyaya.
der ki bu şenlikistanda
her şeyin varisi benim adım muamma
kuruyan yüzünüzü ancak ben onarırım
cilt bakım setleri gider boşa
size bembeyaz bir yüz yaparım.
Kör
Körüm ben, aydınlığa karşı kötürüm 
umrumda değil gündüzün uzaması
hiç karışmam Tanrı’nın işine
mesela kaç ölçek kırmızı katıyor güle
-gül neyse-
körüm ben, seslerden insan yaparım
dolaşıp dururum gece bekçisi gibi
şart olsun ki
insan burda karanlıktan kuruyor
bana mı bulaştı yoksa,
dünyanın isi.
Mecnun
kusura kalma teselli hazretleri
sana layık bir mürit olamadım besbelli
büyük şehirlerin küçük içinde
dansa kaldırılan utangaç bir kız gibi
buldum bu dünyada kendimi.
ve camları hohlayıp da çizdiğim resimlerden
bir ben kaldım ve sevgilim
suyu ihmal edilmiş fesleğen gibi gitti
gözlerim terledi yolunu gözlemekten.
Sevgili
gökyüzü kapalı ben açık hece 
bir dua damlar yapraklarıma
ceylan derisinden bir ezan sesi 
gelir ve cilt olur dudaklarıma.
Foto ali
bir vesikalık kestim aynanın içinden 
pazar ola ey çünkü ben
yana yatmayan saçları gibi bir insanın
hep şuna inandım,
geciken bir mektup, düşünün sevgilinizden
işte o mektup benim, siz karşımda gülerken
üzüntümdür yüzünüzde patlayan
foto ali ben
falso alırken her şey hayatın karşısında
çoğaltırım sizi hiç üşenmeden.
Dilenci
ey insan sana küstüm çünkü sen beni
birazdan kurşuna dizilecek bir mahkum gibi
bıraktın ve gittin endişe limanında.
ama sorarım, mesela samatyada
kimin bahçesi daha büyük
ölümden.
Cüce
kurban olduğum,
iki ters bir düz örerken insanları
birkaç ilmek daha atsaydın bu fakire
sevaba girerdin ve 
olmazdı kimseye hıncım
ama şimdi üç beş santim için
zıplayıp duruyor elim ayağım.
Deli
deli sizsiniz böyle bir çağda 
akıllı kaldığınız için.
ben sizin 
akla hayale sığmayan yanınızım
siz ki dünyayı üstünüze giyseniz 
yine de açıkta kalırsınız çünkü gözleriniz
dipsiz bir ambar sanki.
ah siz,
mezarlıklar müdür olsanız bundan daha iyi
bir koyup hiç almasanız bir tohum gibi
kendinizi toprağa.
<end>

<start>
toy bir delikanlı küçük bir parkta
herkesi dövebileceğini söylüyor kolundaki kıza
ve tempo tutuyor ayağıyla
dünyanın dönüşüne
ebabil midir nedir kanadından soluyor
yaralı bir hayvan gibi geceye sokuluyor
astımlılar korosu
ah ne kadar şaşkındır karaya vurmuş ada
gıcır gıcır gülümser şehrin tam ortasında
ve mirastan güzeldir babadan kalma öğüt
adın çiviye çıkar açılmazsa paraşüt
çiçeği sokan arı üzgün değildir elbet
su derindir abiler bir damla bile evet
kim hayır diyebilir böyle şık bir ortaya
üşüyenin elleri muhtaçtır soğuk suya
II
bir konvoydan beklenen çok ses çıkarmasıdır
ihtiyar ölecek oysa hiç dut yemezse bu yıl
adı yazılacak kırklar hanesine
yarısı yetim kalmış bir sakat gibi
karışıp gidecek dünyanın çilesine
karışıp gidecek dünyanın çilesine
astımlılar korosu
bizi sıvayan çamur evi yutan sarmaşık
cana susayan ölüm yirmi dört saat açık
sigara içen heykel parmak çıtlatan zenci
çekirdek yiyen genç kız geceden korkan bekçi
bizi kışkırtan merak taşı ısıran patron
kimsesi olmayan ev şahı koruyan piyon
mühleti dolan bir söz müjdesi bitmiş adam
pürüz çıkaran müdür olmak bilmeyen akşam
III
beni ateşinle koru su içip geleceğim
kardeşimi de koru bir diğer kardeşimden
ve kimseye söyleme beş mermin olduğunu
seni kral sansınlar ve sen de hisset bunu
hisset ki iliklenmesin göğsüne
köşeye kıstırılmış bir kaçağın korkusu
astımlılar korosu
beş taş oynar al bay emrindeki deliyle
akrep saçıyor eyvah konuşunca diliyle
atlı bir karıncayla cenk ediyor kör milis 
kuzuyu alıp kurda ikram ediyor bu sis
zayıflatıyor rejim uygulayan herkesi
sahibine havlıyor sahibinin aç sesi
aç kalmıyor muhalif günde üç öğüt barut
biliyoruz çok şükür beyazıt kadar beyrut
<end>

<start>
düşen bir yaprağa bağladım hayatımı
olsun artık diyorum ne olacaksa
paralı bir asker miyim neyim
ekleyip duruyorum sabahları akşamlara
ve kendimi arıyorum meşgul çalıyor
gerçi söylenmez böyle şeyler uluorta
aşk diyor başka bir şey demiyor kalbim
nasıl bir dostluk ki bu, hem kadim 
hem de mayhoş elma tadında.
sorma,
elim kırılsın bir daha
dokunursam güneşe.
kendimi de koysam ayağımın altına
yine de yetişemiyorum ey aşk,
omzunun hizasına.
çünkü bende birikiyor her şeyin tortusu
ve ayağını kaldırıyor dünya, konuşurken benimle.
budanan oğullar gibiyim sessiz ve narin
nereye konsam geri sayım başlıyor
kurcalıyor beni bir çırağın elleri
ah, unufak olsam ve desem ki 
ağzın tat görmesin hayat
kandırdın beni.
sorma,
üstü açık araba
dünya dediğin.
III
kılpayı kaçırılmış bir şeyin
bıraktığı ardında 
neyse oyum ben.
yaralı serçe, benim için dua et:
gök bir kayalık gibi şimdi üstümde
dr şükrü öncüoğlu’ndan üç ayda bir reçete.
sorma, 
yangın sönseydi suyla
denizler her akşam böyle yanmazdı.
acıyan bir şeyim ben buradan çok uzaklarda,
ve koskocaman bir hansın sen uğraşma bu çocukla
çünkü nasıl bir şey biliyorum itin taştan korkması
bir yastık arıyorum kuş seslerinden
mühim değil sonrası.
sorma,
siliniyor her şey, hatta uçurtma
takılıp kalıyor göğe.
yakar top oynayan melekler gördüm güneşle
ve büyük çiftçiler, dağları biçen
yolundaydı her şey ben bile yolundaydım
ama
kıyıya vardığımda kendimi unuttuğumu anladım
karşı kıyıda.
sorma,
kaldım altında
devirince kitabı.
şiirler söyledim belki duyarsın diye
çığlığıydım içinde dilsiz bir şehzadenin
sana seslendim durdum bu küçük odadan
acımı duy, sensin pusulam benim
ki dünya 
silinmiş bir harita
gibi yabancı bana.
sorma
usulca uzandığında
bir ceset oluyorsun öpüldükçe şımaran.
<end>

<start>
peltek vaiz hani senin cema'atin
bak öteki bülbül gibi şakıyor
hele hutbede duruyor saatin
iteklesen bir saniye gitmiyor
gizlesen de dilindeki kanburu
çıkmak için bir yolunu buluyor
s yılan z kuyu evet kanguru
gibi harfler ah nasıl da zıplıyor
<end>

<start>
paylaşılan mutluluğu severim
engin denizler kadar güzeldir o
I
bana ait olmayan cesetleriyaktım bütün gece
küllerini savurdum dans ettim
ay kaydı yıldızlar gülüştü pervasızca
ve saçlarımdan bir demet düştü suya
aldım öptüm gözbebeklerinden
cazibesini yitirmiş bir kadındın sen
seni ben güzel yaptım
II
davudi bir sesim vardı sonra kayboldu
yıldızların üzerine çığ düştü ve ellerim
damıttı ellerini-utandın-demek ki biliyorsun
ah,tarihsiz duyguların ilk resmini bulutlara çizilen
gözlerine çiy düşmüştü üşümüştün
aldım ısıttım seni
III
ben uzaktan severim
seni de öyle sevdim
bir tutam gökkuşağı karıştı sevdamıza 
kuş kanadı bir tutam
bıraktık korkularımızı
uçtuk gittik
<end>

<start>
dilinin ucunda ne varsa insanın
işte ben ona inandım.
yavru bir kuşun daha ilk denemesinde
tutunmaya çalışması gibi göğe
ne bulduysam abandım
ve uça uça
karasular indi kanatlarıma
oysa bütün insanlar eşittir direksiyon başında
ama biri var ki şimdi yok aramızda
huzur yazıp da bulamayan tanpınar
inleyip duruyor narmanlı handa
dünya tuhaf değil mi
kızarmış ekmeğe tereyağ sürer gibi
çocuklar yetiştiriyoruz ölmesi için.
bir istek ki dövüp duruyor bizi
oynaşıp duruyor bizi
oynaşıp duruyoruz kapkaranlık sularda
kirletmek için o bembeyaz gömleği
dizlerinden vurulmuş bir adam ki o benim
ne kadar benziyorum emekleyen çocuğa
bir anda yıkılıyor cana yakın ne varsa
yemeğin etini seçmek gibi mesela.
dünyanın soluğudur kar yağarken pencere
silinen bir vazoya tozun konması gibi
ey dokunma duygusu
sensin bu bahçenin sahibi.
kar tutmuyor artık şehirleri nedense
sesini teybe çekip sonra da beğenmeyen
her kimse; 
ona benzetiyorum ben, bu tuhaf ilişkiyi.
ki insan mütercimdir, kalbindeki o şeyi
metal tadı olsa da ısırdığı herşeyde
çevirip durur kendi dilince.
ve kaybolunca kapının anahtarı
duvarla kardeş olur güzelim kapı.
<end>

<start>
herkesin uzağında, o ışıksız evlerde
kapı altından giren soğuk gibisin,
birden bire basar gibi boşluğa
kar üstünde yürümek zordur, bilirsin
çünkü onun altında sevgili yatar
gecikmiş özürler, silinmiş patikalar.
dibe vuran şeylerin anlaşılmaz görkemi
annesiz girilmeyen yerlerin cazibesi,
herkesin korunduğu bu limonlukta
ey ölüm, ey yoksulların neşesi
ahşap bir dünyanın herhangi bir köşesinde
kim direnebilir bir bandonun ritmine.
bir incirkuşunun olanca titizliği
merhamete dönüşüyor her şeyi bağışlayan
kadınları düşünün geçimsiz kocaları
ne kalır geriye bir okul çıkışından
merakımı bağışlayan tertemiz bir türkü mü
yaz gibi şımartan, her öptüğünü.
eski fotoğrafların arka bahçelerinde
bir kamyon yanaşıyor bir çığlığın içine
umrumda değil artık tahlil sonuçları
tarlalar, bozkırlar, briket harmanları…
<end>

<start>
uyuruz ve uykudur Tanrı’nın en hayırlı evladı
çünkü gece oldumu sokak cüzzamlı bir bakire
ya da bir kabadayı cüsseli mi cüsseli
oysa toplardamardır ev ve incitmez kimseyi
onarırız evvela üşüyen yerlerimizi ve yağmur
yakalayamaz bizi, görmemiştir çünkü
sıcak bir yuva ömründe ve bir nazarlık gibi
ay parlar üstümüzde.
pusu atmakla geçer şu daracık ömrümüz
şımarık bir yırtmaç gibi halden anlamaz tuzak
peki neye benzer bu, evet anne tarafı tutmak
korkaklık olsa da iyi geçer günümüz.
çünkü bir gömüyüz biz bulutların altında
ve bir gömünün peşinde vardır birçok harita.
<end>

<start>
bütün gün kahvede oturdum yedek kulübesinde
ve bir kardeşim saf dışı kalsın diye
çay söyledim kahveden.
işsizim ya 
ismi naz oldu herkesin
temiz bir sopa istiyor şu serçe bile
isterse yalan desin.
hiçbir şey gitmiyor da gücüme
şimdi tıklım tıklım pariste pastaneler
kürkün içinde kadın, kadının içinde vaşak
birlikte tatildeler.
oysa tatil dediğin şımarık bir çocuktur
yapışır yakamıza biraz güneş görünce
hem sermaye istiyor pişti oynamak bile.
<end>

<start>
incir dalını emer süt kokar ağzı burnu
yavrusunu yer balık bilmez bile burç olduğunu
ve kimseye havlayamaz soytarının köpeği
mermi
yeni kesilmiş et gibi
seğirtir cana doğru.
toprak uzakta kaldı elif artık cüzlerde
ve koçun kanı 
dönüp duruyor mersedesin tekerleğinde
yazık, her şeyi hapsettiler, ırmakları kartpostala
oysa rüzgarı bilirdim ben, kemirgen denince
ve burada vapurlarımız bile benziyor bize
karaköyde yediğini kusuyor üsküdarda
ne sıkıcı, sabahlıyor her gün kocamış bir halatla.
oysa taptaze gelir gün, üstünde sabahlığı
ne güzeldir o senin serin suların
ama nafile
tan vaktiyle
bize nikah düşmez artık, çünkü unuttuk
nur içinde yatmayı hem aşk içinde
oysa evvel zaman içinde 
kar olmayı düşlerdik dağlara yar olmayı
ve bilirdik:
mezarlıklardır saatlerin midesi
erkeğe güven verir bir közü karıştırmak
yaşamak... yamacındaki şehri
aş eren dağ gibi.
<end>

<start>
Ey aşk, yaptığını beğendin mi:
Yetimler gibiyim ziyafetten aç dönen
Ters yakılan sigara, hemencecik söndürülen
Yoksulluk ile vakit geçer mi…
Uyanmış kalmışım nasıl şey bu
Toprağa baktım yerinde yoktu; 
Şiirden aşağıya attım kendimi
Düşerken düşündüm ölmesem mi
Anlatıyorum hiç konuşmadan
 Buğdayın içini dökmesi gibi…
Bugün dalgınım, dün de dalgındım
Aç bile değildim aynaya bakmasaydım
Dünden kalan yemekleri yerkenki gönülsüzlük gibi
Buradayım…
Burayı sevmiyorum bahsetmişimdir
Unufak olmak iyidir olmamaktan
Hiç böyle demedim, yarabbim bilir
Bu bozuk güzellik kalbimi yoran
Bir sandalye çektim zor günlerin altına 
Ah ama,
Kimse yüz vermiyor bana, sandalye bile
Beni çağırıyor, yarım kalan ne varsa
Bana düşüyor, her yağmur tanesini
Suya götürmek, o serin ırmaklara
Öyle ya,
Bir almanı herkes tanır miğferi varsa 
Moskofu da tanırlar yatıp uyumamışsa
Bunları şunun için anıyorum burada 
Kim tanır beni şaşkınlığım olmasa
Bağırıp duruyorum denizin ortasında
Su buradan ne kadar uzakta
<end>

<start>
Allah biliyor ya
benim şaşkınlığım sizinkine benzemez
hayrete düşürür beni umursamadığınız şeyler
mesela ırmağa binen balık
güneşi sırtında taşıyan dağ
ve peribacaları, avurtları çökmüş kayalar
ve sarışın semazenler, ayçiçekleri
hayrete düşürür beni.
merakım da sizinkine benzemez
şöyle seslenirim bazen:
yağmurkuşu bana bir şeyler söyle
deli ırmak ne fısıldar denize.
savaşım da benzemez savaşınıza
yalın kalem
dayanırım kelam kapılarına
ya simmurga ya morga, farketmez.
ve korkum, o da sizinkine benzemez
saflar sıklaştıkça korkarım
anlaşılmaktan korkarım, düşlerimden korkarım
üstelik kırmızı ışıkta cam silen çocukları
şoförlerden sakınmak zorundayım.
<end>

<start>
Bozuldu bak, dünyanın ezberi
Ağaçlar bile şaşırıyor günleri,
Düşünelim bakalım; 
Bir şey vardı, o neydi?
Üzmezdi gücümüzü, kaldıramadığımız taş
Tenha bir yer seçilirdi, söylemek için.
Geçim ehliydi yoksulluk bile
Şükretmeyen ne bilsin!
Değil mi?
Pusu kurmazdı kimse, suyun başına
Gitmezdi çöpe hurmanın çekirdeği
Bilirdi yolu bütün mevsimler,
Bir damla su, yaprağın ucunda
Dünya derdik, böyle bir yer.
Hiçbir şeyi tek başına yeme
Diyen sahabenin sözünü
Karıncalar tutuyor ancak.
İnsan olmanın verdiği güzellik
Soluyor durmadan, bir bak.
<end>

<start>
Mutluyum, çünkü galip gelmedim
Cana ferahlık veren o gizemli sarnıçtan
Arklar açmalıyım bahçesine kalbimin.
Mutluyum, çünkü galip gelseydim
Madalyam olacaktı, yüreği kangren yapan
Ve bir gururum, kendini okşatan.
Mutluyum, çünkü yenilmeseydim
Ey hırs, ben senin ürkek ülkenim-
Diye bitmeyecekti şiirim.
Gidenleri öp benim için, çünkü benim
Ceylan bakışlı bir kırlangıçtan
Bile mahcup ruhum var.
Buruk bir ömrü yaşasa da bedenim
Mutluyum, çünkü hâlâ kılıçtan
Utanan bir boynum var.
<end>

<start>
gökten zembille inen sadece aşktir 
ve ölüm daha şık durur bronz bir tende 
her daim sıfır kilometre bir gün var önümüzde 
gir ve ortalığı karıştır.
ah diyorum, ahi bilir misin sen 
dünya dedikleri gömgök bir yatır 
nereden bilmiş beni, röntgeni icat eden 
otuz yıl yaşadım elde var sıfır.
git ve körünü öldür, bitsin artık nazları 
şöförlerin kurşunlaması gibi birtakım tabelaları 
iştah kabartan ne varsa iste onları 
vurmak, her insana yakışır.
dünya küçük demişlerdi, nerdesin 
kuyruğunu bırakması gibi bir kertenkelenin 
kim böyle orta yerde bırakır 
ve yazmaz birkaç satır.
bana günahtir, 
nereye gidersem orası senin yurdun 
çünkü aklımdan çıkmıyorsun.
<end>

<start>
Kuşlar uçmuyor arkadaşlardan
Konulan şeyler gibi, suya, akşamdan,
Baktım elime, herkes birikmiş-
Demek ki kendini seçemez insan
Akşamın annesi vardır babası
Belki de incecik arkadaşları,
Ölürsen o vakit, nasılsın olur
Ey kalbim, anladın mı?
Herkesin adını biliyor taşlar
İmtiyaz diyorum ben buna kuşlar,
Yol geçmez, konuşmazsak, hatırlatılır; 
Burası dünyadır, dır, dır.
Ağzımı arıyor kırk yıldır hayat; 
Dokuz ekim pazar, ekmeğin gürültüsü-
Günlerin gözüne baktım da baktım,
Ölümün ev hali, son gecenin örtüsü...
Yağmurda koşan bir çocuk olsam
Vedalaşır gibi bildikleriyle.
Kendinden mahrum kalır mı insan? 
Kalsam.
Duralım burada, güzel esiyor!
<end>

<start>
Yaşadığımız devirde, bir insanın dürüst ve ahlâklı kalarak mutlu olması neredeyse imkânsız. Sorumluluk sahibi bir insanın rahatsızlığı gibi bir şey bu... Zengin ile fakir arasındaki uçurum her geçen gün açılırken, ahlakî çürüme tehdit boyutlarını bile aşmışken, bölücü terör dolayısıyla güzel vatanımız tehlike altındayken, İslam dünyasında şunlar ve şunlar olurken; mutluluğu ancak "durgun su" olarak ifade edebiliriz. Bu şartlar altında mutlu olan biri varsa, onun bizden olmadığını düşünüyorum. Evet, mutsuzluğumu, tedirginliğimi, çaresizliğimi, olan biten karşısındaki şaşkınlığımı, öfkemi şiire döküyorum. Fakat bu, ağlayıp sızlayarak değil de, bir buğdayın içini dökmesi şeklinde oluyor. Ayrıca mutlu insanların şiir yazamayacağına inananlardanım.
...
Şiirin nasip işi olduğunu düşünüyorum. Hesabı temiz olanın yüzü ak olur. Mehmet Akif'ten Ziya Osman'a, Ahmet Muhip'ten Behçet Necatigil'e, İsmet Özel'den Süleyman Çobanoğlu'na kadar iyi şairlerin yüzlerine bir bakın, ne demek istediğimi anlayacaksınız. Ben, ancak iyi insanların iyi şiir yazabileceğine inanıyorum. Dikkat ettiniz mi, bilmiyorum. Ben ettim. İyi şairlerin çoğu sadece insanla değil, doğayla da yakından ilgilidir. İşte o söz: "Yerdekini kollarsan sen, kollar seni gökteki de..." Şiir, hayretle yazılan ve hayretle okunandır. O hayreti bulacağınız mekânlar ve zamanlar ise bellidir. Bir insan öğleye doğru uyanıyorsa, ona geçmiş olsun. Tabii bütün bunları söylemem; yetenek, işçilik, disiplin, sabır ve istikrar gibi olmazsa olmazları yok sayıyorum anlamına gelmemeli. Söylediklerim "elde var bir" olarak anlaşılmalı.
<end>

<start>
şimdi ben öksüz bir kitabeyim bir mezarın başında 
bana çarpıp geçiyor günün kambur kuşları
uğulduyor kalbim, nasıl da uğulduyor sanki bir arı kovanı 
ve dilsiz bir alfabe yürüyor dudaklarıma 
dilsiz bir alfabe, ilk harfi bıçak olan 
bir deniz düşün yükseliyor durmadan.
şimdi ben öksüz bir kitabeyim bir mezarın başında 
beni hatırla kalbim o günlerin hatrına 
hatırla ki o mavi yatağın boş kalmasın 
çünkü tırpanla everirler bir başağın boynunu 
utanılacak bir şeydir dört ablayla büyümek
iyi bilir çocuklar bu tufanın sonunu 
hatırla ki o baykuş ardından ağlamasın
şimdi ben öksüz bir kitabeyim bir mezarın başında 
bana yalan söylendi vahşi atlar yok burda 
ve gelişi güzeldi neşenin gidişini hiç görmedim 
kasvet mi orası benim bahçem o çitleri ben çektim 
çünkü yağmur korkutur bir dağı ancak 
yaşamak mı yazık ki ben bilemedim.
<end>

<start>
Şu sıralar çiğnenmiş bir vasiyet gibi üzgünüm.
Anladım ki, adına dünya denilen şey, bana göre değil. 
Bütün ışıkları yanıyor üzüntümün 
Gitmek istemezken gittiğim o yer 
Güneşin yok saydığı çelimsiz günler, 
Bir anlık öfkeye verdiler beni; 
Dünya zemin kat, yüksek kader…
<end>

<start>
Madem şu çiğdemin bir fikri; şu serçenin özel eşyası; şu taşın yarına kalma kaygısı yok, bunların hiçbiri bende de olmasın... Diye çok düşündüm.
Hatta kendimce birtakım kararlar bile aldım.
Ama olmuyor. Bir yandan yazdıklarım vasıtasıyla fikir beyan ediyor, bir yandan olmadık şeylerin koleksiyonunu yapıyor, bir yandan da yarına daha fazla kalabilmek için tüm gücümle şiire abanıyorum.
Özlediğim veya heves ettiğim dünya ile içinde bulunduğum dünya arasında, kabul etmek gerekir ki, dünya kadar fark var.
Doğrudur, bir otun bile iddiası vardır. Fakat bunu asla dile getirmez.
Doğrudur, havaya attığımız taş bile tekrara düşmez. Bir kar tanesi bile kendini tekrar etmez.
Ama biz ederiz.
Çocukluğumun sokağında, küçükler suyun, yetişkinler ekmeğin, büyükler de ölümün sözünden hiç çıkmazdı.
Bir de 'ciddiyet'in sözü tutulurdu.
Çocukluğumun sokağında, insan olmanın ilk şartı, temiz olmaktı. Temiz olmayan, bozuk demekti. Evi dağıtıp kirlettiğimiz vakit, annemiz, "evi bozmayın" diye seslenirdi. Kirletmeyin değil, bozmayın...
O zamanlar, dünya hatır üzerine kuruluydu. Sadece annemizin ve babamızın değil; ağaçların, çiçeklerin, kuşların, suların da üzerimizde hatırı vardı. Ve bu hatır, her daim gözetilirdi.
Yine, başkalarına haksızlık yapılarak hak aranmazdı.
İnsanımız akli dengesini, ülkemiz ise adli dengesini henüz kaybetmemişti.
Devlet, "Lütfen kasaya doğru ilerleyiniz" demezdi.
Sonra devir değişti. Çok hızlı değişti hem de...
"Para benim için ikinci planda" diyenler gitti, yerine hesap makinesine benzeyen insanlar geldi.
İnci Enginün Hanım, "Nakit paranın önem kazanması, emek ve gayreti yenmiştir" diye yazmıştı. Yenilen sadece bunlar değildi tabii.
Kaç zamandır, "Ölümün hiç dostu yok, benim niye olsun" diye düşünüyorum. Daha doğrusu, düşünmeden edemiyorum.
Modern zamanlar, uzakları yakın kıldı.
Buna karşılık, en yakınımızdaki şeylerin uzağına düştük.
Sadece şu veya bu gıdanın değil, artık insan ilişkilerinin bile raf ömrü oldu. Her insanın son kullanma tarihi var. Çünkü insanlara insan olarak değil de, imkân olarak bakılıyor.
Şurada veya burada, bir avuç insan olarak, siyah beyaz bir gazete sayfasında yayınlanmış kırmızı güller gibiyiz.
Kırmızı olmasına kırmızıyız. Veya pembe. Fakat gazeteyi eline alıp bakanlar, haklı olarak, bunu görmüyor, bilmiyor.
Bir anlamda, herkesin rengi kendine gibi bir durum ortaya çıkıyor.
Bundan dolayı olsa gerek, yazdıklarımız bir yere değmiyor, bir şeyi harekete geçirmiyor. Maalesef bu böyle...
Müzikte, "susma durağı" diye bir şey var.
Oraya gitmeye ne dersiniz?
<end>

<start>
kar yağarken serçeleri seyrettim
çocuklarım geldi birden aklıma
sabırsızlanıyorlar büyümek için
gelmeyin,burası derin!
<end>

<start>
Alışmak geliyor, çıkmıştır yola
Bıkmadan ölmek yok, insanlarından.
Geçmiş aradan şu kadar zaman
Burada hayat var mıdır, vardır
Hiç kimse olmasa da.
Üzülürüm diye gitmediğin yer
Doğduğun sokak, büyüdüğün ev-
Göç alan şehirler gibi gözlerin
Yeşil bir harmandan dönersin her gün
Hep aynı sevinçle, pek bilmediğin.
Güneşi ezanla alıp bırakan
Senin tertemiz dilin ve dinin
Geçerken içinden dağ köylerinin
Dünya durdukça dönecek olan
Görürsün orada kalplerden derin
Şiirler yazıyorsun şimdi sadece
Kendinden habersiz akan ırmaklar.
Diyelim hayat, nasılsın edebiyat? 
Güzeller ortadan yürüyüp gider
Dokunamazsın ona, merhaba keder.
İnsan insana anlatamaz derdini
Denedin, olmadı, değil mi?
<end>

<start>
Şaşkınlığımı gizleyecek bir yer bulamadım! 
şiirden başka...
Rabbim ne der?
Camiden eve dönerkenki ferahlık...
Sadece müminlerin bildiği...
Şiir böyle bir şey mi?
Ne güzel dökmek şiirle içini? 
Aynaya bakarken okunacak o dua...
Güzel yarattın beni ahlâkımı da...
Güzel kıl namaz gibi...
Canımı yakıyor dünyanın güzelliği...
Yetmiyor ömür o büyük şiire...
Rabbim ne olursun...
Sözümü kesme! ...
<end>

<start>
Seni sayıyorum, işte ellerim! 
Ey ima edenler, iman ediniz! 
Bütün rekorların kırdığı kalbim,
Günlerin dün olduğu yerdeyiz.
Denizin suyuna giden gemiler,
Uzunları yakmış geliyor kader.
Yoktan yonga kopmuyor demek
Kağıt üstünde kalan o şeyler…
Çayımdan çıkan uzun boylu misafir; 
Bir çiçeğin açarkenki üslubu,
Ceylanların dünyaya dokunuşu
Demeden daha, bitmeden şiir;
Başka neler anlatır?
Geceye geçen adamların içine
Günleri, güneşleri yürüten hatır
Aşk ile biliyorum seni ben; 
Çocuklar daha eski acıkır.
Canının peşinden koşan insanlar
Zincir çok kısa, yaşamak kadar.
Gülleri güldüren hatır olmasa
Bir ırmak niye akar?
Kızım sana aldığım o oyuncak
Uzaklardaki birçok fakirin
Dalından düşen yaprak,
Ne güzelmiş, gözlerin!
<end>

<start>
'Zenciler prensesi olacağım. 
Hayat işte asıl o zaman başlayacak.' 
Pippi Uzunçorap
Çiçekli şiirler yazmama kızıyorsunuz bayım 
Bilmiyorsunuz. Darmadağın gövdemi 
Çiçekli perdelerin arkasında saklıyorum. 
Karanlıkta oturuyorum. Işıkları yakmıyorum. 
Çalar saat zembereği boşalana kadar çalıyor 
Acı veren bir sevişmeyi hatırlıyorum. 
Bir bıçağın gereksiz yere parlaması bu. 
Yıllardır kendini bulutlarda saklayan illegal bir yağmurum. 
Bir yağsam pahalıya malolacağım. 
Ben bir bodrum kat kızıyım bayım 
Yalnızlıktan başka imparator tanımaz bodrumum 
Bir süredir plastik vazolar gibi hiç kırılmıyorum 
Fakat korkuyorum. Birazdan da 
Kırküç numara ayakkabılarınızla 
Bahçede oynayan çocukların üstüne basacaksınız 
Bu iyi olmaz bayım!
'Gün akşam oldu' diyorum 
Ekmek kırıntıları atıyorum kuşlara 
Cam kırıkları yiyorlar 
Rüyamda; bir kase dolusu suyun içinde 
Rengarenk yap-boz parçacıkları 
Anlatmak istiyorum, dinlemiyorsunuz. 
Hayır,sanırım sabahı bekleyemem 
Bilmiyorum. 
İnsanlar rüyalarım acilen anlatmalı.
Ondört yaşındaydı ruhum bayım 
Bir mermer masanın soğukluğunda yaşlandı. 
Protez bacaklar taktılar ruhuma ince ve beyaz 
Gıcırdaya gıcırdaya dolaştım şehri 
Protez bacaklarıma bile ıslık çaldılar 
O ara içimde çiçeklerden oluşmuş 
bir silahsız kuvvet ablukaya alındı 
Sinemalarda da 'organzm gıcırtıları' oynuyordu. 
Kaçmaya çalıştım. Olmadı. 
Bu nedenle, çiçekli şiiler yazmayı 
Ruhum açısından faydalı buluyorum bayım. 
Neyse işte 
Ben her filmi hatırlarım 
Sinemaların hiç bitmeyen gecesine sığındığım çok oldu. 
'Sofı'nin tercihini' seyrederken çok ağlamıştım. 
Öpüşen Guramilerle ilgili bir film yapsalar 
Onu da mutlaka hatırlardım. 
İnsan içinde çevrilen bir çıkrığın sesini unutur mu? 
Hem sonra ben hatırlamaya alışkınım 
Bir 'eşya toplayıcısıyım' bayım.
Büyük gemiler de yok artık bayım 
Büyük yelkenler de 
Büyük kağıtlar yakmak istiyor şimdi canım. 
İşte az önce bir karabatak daldı suya 
Bir süredir de kayıp 
Dünyayı yutmuş olarak çıksa da ortaya 
Ölüm çok iri bir sözcük değil bayım. 
Kasımpatları kadar acı kokuyorum biliyorum. 
Ama siz sobada sucuklu yumurta pişirip yiyen 
Yoksul bir aşkın güzelliğini bilir misiniz? 
Bir gül, bir güle derdi ki görse 
Yalan söylüyorum 
Güller bu sıra hiç konuşmuyor bayım.
<end>

<start>
Çok şey öğrendim geçen üç yıl boyunca
Alt katında uyumayı bir ranzanın
Üst katında çocukluğum...
Kağıttan gemiler yaptım kalbimden
Ki hiçbiri karşıya ulaşmazdı.
Aşk diyorsunuz, 
limanı olanın aşkı olmaz ki bayım!
Allah’la samimi oldum geçen üç yıl boyunca
Havı dökülmüş yerlerine yüzümün
Büyük bir aşk yamadım
Hayır 
Yüzüme nur inmedi, yüzüm nura indi bayım
Gözyaşlarım bitse tesbih tanelerim vardı
Tesbih tanelerim bitse göz yaşlarım...
Saydım, insanın doksan dokuz tane yalnızlığı vardı.
Aşk diyorsunuz ya
Ben istemenin allahını bilirim bayım
Çok şey öğrendim geçen üç yıl boyunca
Balkona yorgun çamaşırlar asmayı
Ki uçlarından çile damlardı.
Güneşte nane kurutmayı
Ben acılarımın başını
evcimen telaşlarla okşadım bayım.
Bir pardösüm bile oldu içinde kaybolduğum.
İnsan kaybolmayı ister mi? 
Ben işte istedim bayım.
Uzaklara gittim
Uzaklar sana gelmez, sen uzaklara gidersin 
Uzaklar seni ister, bak uzaklar da aşktan anlar bayım
Süt içtim acım hafiflesin diye
Çikolata yedim bir köşeye çekilip
Zehrimi alsın diye
Sizin hiç bilmediğiniz, bilmeyeceğiniz
İlahiler öğrendim.
Siz zehir nedir bilmezsiniz 
Zehir aşkı bilir oysa bayım!
Ben işte miraç gecelerinde 
Bir peygamberin kanatlarında teselli aradım, 
Birlikte yere inebileceğim bir dost aradım, 
Uyuyan ve acılı yüzünde kardeşimin
Bir şiir aradım.
Geçen üç yıl boyunca
Yüzü dövmeli kadınların yüzünde yüzümü aradım.
Ülkem olmayan ülkemi
Kayboluşumu aradım.
Bulmak o kadar kolay olmasa gerek diye düşünmüştüm.
Bir ters bir yüz kazaklar ördüm
Haroşa bir hayat bırakmak için.
Bırakmak o kadar kolay olmasa gerek diye düşünmüştüm.
Kimi gün öylesine yalnızdım
Derdimi annemin fotoğrafına anlattım.
Annem 
Ki beyaz bir kadındır
Ölüsünü şiirle yıkadım.
Bir gölgeyi sevmek ne demektir bilmezsiniz siz bayım
Öldüğü gece terliklerindeki izleri okşadım.
Çok şey öğrendim geçen üç yıl boyunca
Acının ortasında acısız olmayı, 
Kalbim ucu kararmış bir tahta kaşık gibiydi bayım.
Kendimin ucunu kenar mahallelere taşıdım.
Aşk diyorsunuz ya, 
İşte orda durun bayım
Islak unutulmuş bir taş bezi gibi kalakaldım
Kendimin ucunda
Öyle ıslak, 
Öyle kötü kokan, 
Yırtık ve perişan.
Siz aşkı ne bilirsiniz bayım
Aşkı aşk bilir yalnız!
<end>

<start>
1-
Bir ilaç içsem bari diye düşündüm, 
Biraz kolonya sürünsem, 
Ferahlasam, pencereyi açsam.
Şöyle bir şey yazdım sonra: 
Yağmur, çamurlu bir elbise dikiyor şehre
Sıkılıyoruz hepimiz bu çamurlu giysinin içinde.
Berbattı, 
Bir şiire böyle başlanmazdı.
İç ses diye söylendim, 
Ardından Yıldırım Gürses...
Aptal aptal güldüm bir de buna.
Ayşecik vazoyu kırıyor
Ve ‘tamir et bakalım’ diyordu babasına.
Yapıştırsam da parçalarını hayatımın
Su sızdırıyordu çatlaklarından.
Karnabahar kızartmıyordu asla
Başrolde kadınlar.
Güçlü bir el silkeledi beni sonra
Sanırım Tanrı’nın eliydi.
Sayamadım kaç ah döküldü dallarımdan.
Binlerce yeşil gözü olan bir zeytin ağacı gibi, 
Çok şey görmüşüm gibi, 
Ve çok şey geçmiş gibi başımdan, 
Ah...dedim sonra
Ah!
İç ses, diye söylendim
Çocukken şöyle dua ederdim Tanrı’ya: 
Tanrım bana hiç erimeyen, 
Kırmızı bir bonbon şekeri yolla.
Eski tül perdelerden gelinlik biçerdik
Kardeşimle kendimize durmadan, 
Olmayan çayları, 
Olmayan fincanlardan içerdik.
Olmayan kapıları açardık, 
Olmayan ziller çaldığında.
Siyah papyonlu olurdu mutlaka
Resim defterimizdeki damat.
Yedi günde yarattığımız dünya
Mutlu olurduk pastel koksa.
Ve şimdi şöyle dua ediyorum Tanrı’ya: 
Olanlar oldu tanrım
Bütün bu olanların ağırlığından beni kolla!
Kaybolmak istemiştim bir zamanlar
Kapının arkasında yokum demiştim
Ve divanın altında da.
Bulamazsınız ki artık beni, 
Hayatın ortasında.
Kaybolmak istemiştim bir zamanlar
Beni kimse bulamazdı
Tanrı’nın arkasına saklansam.
O Kocamandı, en kocamandı o.
Bir kız çocuğunun hayalleri kadar.
Bir zamanlar kendimi
Bulunmaz Hint kumaşı sanmıştım.
Kaç metredir benim yokluğum? 
Benden daha çok var sanmıştım.
Benim yokluğumdan dünyaya
Bir elbise çıkar sanmıştım.
Dünyanın çıplaklığına bakmaya utanmadan
Sonunda ben de alıştım.
Ah...dedim sonra, 
Ah!
Güzin Ablası kitaplar olan bir kızdım, 
İçim sıkılmasa o kadar
Tek bir satır bile okumazdım.
Taş bebeğim ters çevrilince ağlardı
Bir derdi var derdim.
Derdimi demeyi ben taşbebeğimden öğrendim.
Ninni derdim, ninni bebeğim! 
Cam gözlerini kapardı, naylon kirpiklerini.
Plastik gözkapaklarının ardında, 
Bilirdim rüyaları yoktu bebeğimin, 
Gözyaşları da.
Ağladıkça tükürüğümden sürerdim gözaltlarına.
Bu kadar kolay harcamazdım rüyalarımı, 
Kırmızı çantamda bayram harçlıklarım olmasa.
İnsan çıtır ekmeği ısırdığında, 
Kırıklar dolar kucağına, 
İşte orası umudun tarlasıdır.
Ve orada başaklar ağırlaştığında, 
Sayısız ah dökülür toprağa.
İç ses, diye söylendim
Ve ah dedim sonra, 
Böyle ah demeyi beli bükük bir ahlat ağacından öğrendim.
Dallarına salıncak kurardı çocuklar, 
Hızlı yaşanan bir hayatın şarkılarıydı salıncaklar.
Meyveleri tatsızdı
Eski bir lanetten dolayı
Herkes dişlerdi acı meyvelerini, 
Ve herkes söverdi ona.
İsmini yazardı herkes onun bağrına, 
Ah derdi o. Ah!
Bıçağın ucundaydı insanların hafızası
‘İnsan unutandır
ve insan unutulmaya mahkum olandır.’
Tanrı şöyle derdi o zaman: 
Ah!
Ne çok dikeni vardı ahlat ağacının tanrım, 
Ulaşılamazdı, 
Sen sarılmak istesen ona, 
O sana sarılmazdı.
Ne çok dikenin vardı Tanrım! 
Ne çok isterdim, 
Sana sarılamazdım.
Ve şöyle derdim o zaman: 
Ah!
Ahlat ahların ağacıydı, 
Yaşlanmaya başlayanların, 
İtiraf edilememiş aşkların, 
Evde kalmış kızların.
Ahlat ahların ağacıydı, 
Cezayir nasıl cezaların ülkesiyse, 
Öyleydi işte.
Ve etimoloji Eti’lerden kalma
Bir zaman birimiydi yanılmıyorsam.
Ve yanılmıyorsam yalnız insanların, 
Kahvaltı edip ağladıkları pazar sabahları yokmuş o zaman.
Mesela o zamanlar
Mutsuz olduğunda insanlar, 
Yok olurmuş bazı dakikalar.
Gülümsedim o sıra, 
Bazen sevinirim, 
Sevinmek nedense hep yedi yaşında
Ve ah... dedim sonra, 
Ah!
Bazen ah diyorum durmadan, 
Şimdi ben ahlatın başında, 
Otuz iki yaşımda.
Ahlar ağacı gibi.
Rengarenk çaputlar bağladım yıllarca dallarıma, 
Mavi, mor, kırmızı ve yeşil, 
İstedim, hep istedim, 
Sen iste derdim, iste yeter ki
Vereyim.
Her istediğimi verdim.Arttım, fazlalaştım, 
Eksikli yaşamaktan.
Ahlar ağacıyım, gibisi fazla.
Başka bir şey istemem
Artık beyazlaşan üç-beş tel saçıma, 
Hesabımı vermekten başka.
Vasiyetimdir: 
Dalgınlığınıza gelmek istiyorum
Ve kaybolmak o dalgınlıkta.
At arabasıyla kağıt toplardı
Her sabah çingene kadınlar.
Üst üste yığılırdı buruşuk kirli kağıtlar
Şaşırırdım
Kadınların mı yoksa kağıtların mı memeleri kocaman?
Bir zamanlar öfkem beni zora koşardı.
Kızıl yelelerim yapışırdı terli alnıma
Ne eğere gelirsin ne de semere derledi bana,
Yeniden doğmuş olurdum oysa, 
Öldüğümü sandıklarında, 
Yalnızca kağıtlarda iyi koşan bir at olarak.
Vasiyetimdir: 
En güçlülerinden seçilsin
Beni taşıyacak olanlar.
Ahtım olsun, 
Yükleri ağırlaşsın diye iyice, 
Tabutumun içinde tepineceğim.
2-
Bir göl vardı evimizin karşısında, 
Mavi gözleri olan, 
Kara yağız bir şehirde yaşamışım meğer yıllarca.
Ya siz, 
Nasıl bilirdiniz çocukluğunuzu ey cemaat? 
Nasıldı
Öldürdüğünüz birinin cenaze namazını kılmak?
İlk üç vişneyi verdiğinde bahçedeki ağaç
Annem sevindiydi hatırlarım.
Ah demişti.
Ah! 
Üç küçük kırmızı dünya verilmişti sanki ona.
Annem çok sevinmelerin kadınıydı.
Bazen sevinince annem gibi, 
Rengarenk reçeller dizerim kalbimin raflarına.
Annem çok sevinmelerin kadınıydı, 
Sıcak yemeklerin.
Başına diktikleri o taş, 
Ne zaman dokunsam soğuktur oysa.
Ben okşadığımda ama, ısınır sanki biraz.
İç ses! 
Bu bahsi kapa!
Mutfağa gidip domates çorbası pişirdim.
Çoktandır öksüz olan mutfakta
Buğulandı ve ağladı camlar, 
Gözyaşlarını kuruladım perdelerin ucuyla.
Çoktandır öksüz olan dünyaya baktım, 
Allah babasıyla baş başa kalmış insanlara, 
Poşetin tamamını beş bardak suya boşaltınca, 
Sanki biraz rahatladım.
Kazanlar dolusu çorba kaynatsam sanki, 
Artık kimse mutsuz olmayacaktı.
Ah...dedim sonra, 
Ah! 
İç sıkıntımla çektirdiğimiz bu fotoğrafta, 
Aynı vampir gibi çıkacağız.
Kırmızı çorbama ekmek doğrayınca, 
Sanki biraz ferahladım.
Karıştırdım ve iç ses diye fısıldadım: 
Hala aç mısın?
Bir tren geçti yine tam o sıra
Ustura gibi kara, 
Düdük çala çala, 
Geçti şiirimin ortasından.
Kes şunu dedim, kes artık! 
Oldu olacak, 
Kan kardeşi olsun ruhumla yollar.
Merak ederdim, 
Kesik başları ve sarı ışıklarıyla
Nereye gider bu insanlar? 
Raylar uzanırdı içimde kilometrelerce
Bir kara yılan gibi, 
Bilemezdim menzil neresi?
Ah...dedim sonra
Ve acilen makas değiştirdim.
İç ses, diye söylendim, 
Raydan çıkma bundan sonra.
Kuyruk sallardı, 
annemden kalma maaşım
her üç ayın sonunda.
Sevinirdi, 
Kocaman bir kara kediyi okşamış gibi ellerim.
Sarımsak kokulu fötr şapkalı amcalarla, 
Muhabbet ederdik kuyrukta.
Bizler sarımsak kokan uzun bir dizenin, 
Fötr şapkalı kelimeleriydik, 
Çürük dişlerimizle bizler, 
Dökülmüş harfler gibi kelimelerden, 
Saf ve pembe gülümserdik.
Bizler her üç ayın sonunda yeniden doğan bebeklerdik.
Neden ilerlemiyor bu kuyruk derdik, 
Neden hep aynı yerdeyiz, 
Hayattan söz edilirdi, 
Zor denirdi, 
Ve ardından susulurdu mutlaka.
Fötr şapkalı amcalardan biri
Ah derdi sonra, 
Ah! 
Kuyruk öfkeyle kıpırdanırdı o zaman.
3-
“Bir Arap şairi şöyle demiş, 
Savaşta yenilen halkına, 
Ağlamayın, ağlamayın, acınız azalır”
Uzun bir dize dayardı hayat her sabah karnıma
Şiir için düelloya gelmiş bir sevgili gibi, 
Sorardı: 
Daha yazacak mısın? 
Hayır derdim, 
Artık yazmayacağım.
Ama şöyle denir: 
Kılıç çeken kılıçla ölür.
Ama şöyle denir: 
Kaderden kaçılmaz.
Ama yazgısını yaldızlı çokomel kağıtları gibi, 
Tırnaklarıyla düzeltemiyor insan.
Yıllarca biriktirdim
rengarenk çokomel kağıtlarını kitap aralarında.
Aşık olduğumda, 
Çikolata kokardı kırmızı yazgım.
hayatıma hayat diyemem artık.
sarı yazgım her sonbahar onu
biraz daha fazla, ömür yaptı.
Maviye de, yeşile de dili dönmez ömrümün artık.
Kara yazgımı şimdi kim bilir
Hangi kitabın arasında saklıyorsun tanrım? 
Ah.. dedim sonra
Ah!
İç ses, diye söylendim, 
Başımda rüzgar vardı
Başımda uğultular...
Kalbim usulca kıpırdardı
Ve ses çıkarırdı dokununca
Çan çiçeğiyle karıştırırdı onu belki
Bir başkası olsa.
Başımda rüzgar vardı, 
Yine esiyordum
Hızla dönmeye başladı kalbim
Rüzgargülüyle karıştırırdı onu belki
Bir başkası olsa.
Başımda uğultular...
Fırtına çıktı sonra, 
Yaşadığını anladı kalbim, 
Böyle yaşanamaz derdi
Bir başkası olsa.
Bir zamanlar meydan okumak isterdim.
Kaç meydanını okudum da bu hayatın.
Yalnızca iki harfini öğrendim: 
A
H!
Ah benim nergis kokulu cehaletim...
Ruj lekeleri bıraktın bardaklarda
Anlatmak isterdin kendini durmadan
Bir bardağa bile olsa.
Ne diyecektin, ne söyleyecektin
Şairlerin şahı olsan, 
Bir AH’dan başka.
Ah benim nergis kokulu cehaletim
Bana yıllarca, bunca sözü boşa söylettin.
AH!
Güçlü bir el silkeledi beni sonra
Sanırım tanrının eliydi, 
Sayamadım kaç ah döküldü dallarımdan, 
Çok şey geçmiş gibi başımdan
Ah dedim sonra, 
Ah!
İç ses, diye söylendim.
Gel! 
Ahlar ağacından sen de biraz meyve topla.
Vasiyetimdir: 
Bin ahımın hakkı toprağa kalsın...
<end>

<start>
bugün kalbimi eski bir plak gibi
öyle çok tersine çevirdim ki
bazı şarkılar vardır
cızırtılı bir yağmur gününü anlatır
uzaklarda süren sarı yağmurluklu bir hayatı
deniz bazen kendini kaldırımlara fırlatır
o zaman bir yavru yengece bakan
insanların şarkısı olurdu o şarkının adı
keşke ismim iris olsaydı
keşke ismim herkese
sarı yağmurluğuyla koşan hayatı anlatsaydı
bazı şarkılar vardır
ellerim kocamanlaşır, tuhaflaşır
işte o ellerimle herkese
çamurlu şiirler uzatsaydım
hepsi çok kirli olsaydı tanrım
bazı şarkılar vardır
kırmızı akşamsefalarını anlatır
karanlığın kalbinde yalnız, açmanın acısını
komşu kadınların basma elbiseli konuşmalarını
geceyi onlar bahçeye taşırdı
ben ne zaman öleceğim tanrım
sabah olunca mı
keşke birkaç dakikayı ipek mendillere sarıp saklasaydım
irileşen, gitgide irileşen ağaç gibi
ismi nedensizce iris oluveren bir ağaç gibi
şu odanın ortasında dursam
saat kuleleri dökülürdü dallarımdan tanrım
artık sarı yaprakların ölü olduğuna inanmıyorum
bazı şarkılar vardır
kanatlarında yağmuru taşıyan kelebeği anlatır
kırmızı bir çakmak gibi neşeli ölmek olurdu
o şarkının adı
ardında yalnızca nemli sigaralar bırakmanın acısı
keşke ismim iris olsaydı
keşke ismimin bir anlamı olmasaydı
herkes çıkarsın kalbini
o çirkin mücevher sandığından
ve herkes onu birbirine fırlatsın tanrım
<end>

<start>
Sevgili Anneciğim, 
Binlerce kez açıldım, binlerce kez kapandım yokluğunda
Kocaman bir dağ lalesi gibi
Ve kapkara göbeğini dünyaya fırlatacakmış gibi duran.
Şimdi mucizevi bir yerdeyim
Muc’ın ucuz evinde
Sanki mürekkebi rutubet olan bir kalem
Duvarlara hep senin resmini çiziyor
di’li geçmiş zamanda birçok resim, 
Hep gülümsüyorsun
Aklının ortasında mavi bir yıldız varmış gibi
Ve o yıldız karanlık bir şubat akşamında
Durmadan soluyormuş gibi
Hatırlar mısın? 
Mavi saçlı bir tanrı gibi severdim Burdur Gölü’nü
O göl şimdi içimde kocaman bir anne ölüsü.
Vişne bahçeleriyle dolu, 
Neşeli bir şehre benzerdi senin sesin.
Bazen ölmek istiyorum
Beni yeniden doğurman için
İri, ekşi bir vişne tanesi gibi.
Kış başında bir ton kömür yığarlardı kapıya
Bazen görülen rüyalar gibi kapkara
Bir ton rüya çıtırdarken
Sen kar yağmadan önce başkaydın, 
Kar yağdıktan sonra bambaşka.
Sanki hep buluğ çağındaydım.
Kuşlar zaptederdi her yeri, sabahları
Binlerce kez söylerlerdi söyleyeceklerini
Bizim hiç anlayamayacağımız bir şeyi
Senin şarkıların aç kuşlara buğday saçardı
Kediler yusyuvarlak dururdu karın ortasında
Kar manzaralı bir resmin ortasında durur gibi
Gri kediler sarmıştı etrafımızı, gri dağlar...
Bir tek senin çocuklar üşüyecek rengi saçların vardı.
Ben bu eve Muc’ın ucuz evi diyorm
Yokluğunda böyle oldum.
Mucize öldükten sonra buraya taşındım.
Ve inan
Muc bu evi bana çok ucuza verdi.
Yaşasaydın, hayatının ortasına
Güller yığan bir adam olsun isterdim babam.
Sen bir çocuk romanı annesi ol isterdim.
Ölü mısır tarlaları hışırdıyordu
Ve kalbimde çıngıraklı yılan sürüleri
Diye başlayan bir çocuk romanında...
Şalına sarınırdın toprağa sarınır gibi
Erken öleceğini biliyordum bana bırakmak için, 
Bu acımasız ölü anne sesini
Şimdi mucizevi bir yerdeyim 
Zaman bir salyangozun vücudunda yaşıyor burada
Ve çok ağır ilerliyor.
Yüzümdeki çillerden başka
İsyan eden biri yok hayatımda.
NOT: 
Ölen her kadın için bir şiir yazdım.
Onları Muc’a evin karşılığında verdim
Çok ucuza.
Artık bütün üzgün oluşlarımın adı: 
ANNE!
<end>

<start>
Gözlerin bir yeşil fanilaydı balkonda uçuşan
Sicim yağmur taklidi
Bıkmıştım zor geçen kışlarımı anlatmaktan
Bardağa birkaç çiçek ıslamaktan.
Parmağımın ucunda kırmızı kenarlı bir bulut
Onu uzatırdım sana, yalnızlık gibi iri bir damla
Parmağıma düşen bir damla kandı aşk.
Seni sevince pazara çıktım sevinçten
Enginar aldım “süper enginarlar” diye bağıran adamdan
Oturup ağladım sonra, şaşırdın.
Bu “süper” oluşta canımı acıtan bir şeyler vardı.
Canımın acısıydın.
Ben bir tek o canı unutmamak için her şeyi hatırlamıştım.
Sevişmiştik.
Evde binlerce tespih böceğinin ayak izleri
Sevişmiştik.
Biri başımdan aşağı pırıltılarla dolu bir sözlüğü 
                                                               boşaltmış gibi
Seni sevince kıpırdayan her şiiri
Kahverengi bir çaydanlıkta saklıyorum.
Sonra gittin.
Birlikte kışlıkları naftalinleyecektik.
Söz vermiştim unutmayacaktım gözlerini
Bir yeşil fanila gibi ipte, alıp ütüleyecektim.
Herkese iyi akşamlar demeyi  öğretecektim gözlerine.
Sonra gittin.
Çocuk oldum bir daha, ağladım.
Kaç şiir, kaç kere sular altında kaldı.
Kitaplar, aşk, her şey.
Her şeyi son bir kere daha kurtaramazdım.
Keşke nane şeker gibi mentollü bir buluttan doğaydım
Sonra gittin.
Beyaz bir küf büyüdü evde, tersten yağan kar gibi.
Keşke dünya toz şekeri ile kaplı olsaydı.
Çocuk oldum sonra ağladım, yağmur bile beni ayıpladı.
Söz dedim, söz verdim.
Ruhumu gömdüğüm yer hala belli.
Güneşi özledim, sonra seni
Keşke gölgesine razı bir fesleğen olaydım.
Sonra gittin
Gözlerin bir yeşil fanila unutulmuş balkonda
Sicim yağmur taklidiydi
Artık iyice inceldi.
<end>

<start>
Ben şiirin nefer taşı 
Büyük bir Amerika keşfettim ruhunuzda 
Ben başarıların Kristof Kolomb’u 
Ne duruyorsunuz hadi alkışlayın!
Cennete gitmek isterdim otostopla, 
Cinnete kadardı tüm yollar oysa, 
Tüm hayatı okşamak isterdim kedilerin şahsında 
Tüm sarı, tüm kara, tüm yumuşak. 
İlk sevgilimle bir kilisenin bahçesinde buluşurduk. 
Bir mezarlıkta öpüştük ilk defa, 
Rengarenk boncuklar saçılmıştı benden her tarafa, 
Kapkaraydı ama toprak. 
Binlerce ruhu taciz etmiş bir ilk aşk 
Tanrım sorarım sana neye yarar? 
İpek yolunda ipektim o zaman 
Baharat yolunda baharat. 
Aşk kırmızı atlastı, 
Ten Greenwich başlangıç meridyeni 
Yağmur yağardı, durmadan yağmur 
Coğrafyadan da anlarım, hadi alkışlayın! 
Keşke aşk şiiri yazsam 
Ne güzel, 
Aktarlara tarçın diye satardım 
Ticareti de öğrendim bakın, 
Hadi alkışlayın.
Cesaret sanırım bir çeşit esaretti, 
Iskat edilmekti mirastan 
Tüm malvarlığını veremli kıza bırakmak 
Ananın vasiyetini çekirdek külahı olarak kullanmak 
Korkuyorum ama artık 
Hadi alkışlayın!
Cesaretim bir süredir gözaltında 
İhzar müzekkeremi kendim yazdım 
Tehlikeli sayılmam artık. 
Kalbimin kalın kitabının arasında kuruttum 
Onu orada 
Beş parmaklı bir çınar yaprağı gibi unuttum. 
Kalbim! 
Şiirimin Hacer’ül esved taşı 
Hadi ama baylar, 
Bakın kaldıramıyorum, 
Yardım edin de şunu yerine koyalım.
Hay! 
Keşke susmanın muhabbet kuşu olaydım. 
Ters Pinokyo olmak istiyorum Gepetto Usta 
Kötülüklere boğulup 
İnsanlıktan çıkmak istiyorum artık! 
Kafam karışık ama 
Yetişir! 
Bir beyaz balinanın karnında uyumak istiyorum artık. 
Camdan papuçlarım kırık..
Prens de bulamaz beni artık. 
Hayata söyleyin bundan sonra gitsin 
Anlamını masallarda arasın 
Hay! 
Ben sizin ruhunuza çiçek aşısı yapayım 
Da çiçekler açsın ruhunuz. 
Hadi alkışlayın! 
Biliyorum hala biraz safım.
Keşfettim 
Küçük ruhlarınızdaki büyük Amerika’yı 
Hadi alkışlayın! 
BU SİZİN BAŞARINIZ.
<end>

<start>
Heceleme beni artık Allah’ım
Bırak okunaksız kalayım
Kaderimin hepsi pek iyi olmasın varsın
Bak, ömrüm eriyor işte
Çocukluk fotoğrafımdaki kardan adam gibi yanı başımda
Bak, ilkokul talebesi kalbimden
Yine karne parası istiyorlar
Bir gecekonduda oturuyor kalbim oysa
Yağmur yağdıkça
Bir gecekondunun damı gibi içine doğru ağlıyor
Saçlarımda dolunay taneleri eriyor
Saçlarımda bir kızılderili reisi
Oturmuş barış çubuğu tüttürüyor
İsmi: Mehtapta öpüşen iki sevgili
Kalbim küs oysa, kalbim yalnız bir kovboy
Nedense şimdi evinden çok uzakta
Saçlarım düşler görüyor
Rengarenk uçan balonlar havalanıyor her telinden
Saçlarımda kiraz bahçeleri
Salıncak kuruyor dallarına çocuklar
Hep ben düşüyorum, hep ben, 
Ben: 
İsmim kara bereli iki çocuktan biri
Ben çocuklardan biri, 
Fazla yaramaz.
Ne zaman ağlasa
İskambil kupası damlıyor gözlerinden
Rest diyor hep, rest. Ne demekse? 
Ben çocuklardan biri, 
Fazla yaşamaz
Ne bir sarmanı var okşayacak
Ne zamanı.
Zamanı sarışın bir kedi olarak yarat baştan Allah’ım
Bırak okşayayım.
Esirge ve bağışla beni gerçekten
Bırak düşlerimde kaybolayım.
Bir boş beşik hikayesinin olmayan çocuğuyum.
Kanadı kırılan kartal da benim beddua etsem.
Bir ağıt olarak yak beni Allah’ım
Parmaklarına kına olayım hayatın.
Affet bu siyah ve transparan duayı.
Ben zaten gecenin arka cebinde falçatayım.
<end>

<start>
Müsveddeler
“Tekirdir tekerlenir bir saranı bulunmaz”
diyen o adama....
1-
Anlatarak bitiriyorum hayatımı
Bilmiyorum başka nasıl bitirilir bir hayat
Bir çiçek çizdim bu akşam avcuma
İsmini herşey koydum.
Simli ojeler sürdüm yalnızlıktan sıkıldığımdan.
Müsveddesi gibi şimdi tırnaklarım
Yıldızlı bir gecenin.
Yıl 2000
Tekke ve zaviyeleri kapatıldı kalbimin
Tombul güvercinler dolaşırdı kiremit çatısında
Bulutlar akardı paçalarından, uğuldarlardı.
Kuşların şarkılarından anlarım.
Kimse hayra yormaz beni
Kuşbaz ve uçmaya meraklı, 
Ütüsüz giyerim karabasanlarımı
Sakarım, sık sık çarpar deviririm yazgımı
İçimdeki suyu döktükten sonra işte, ondan sonra
Şikayetim yok, rahatım.
Taşralı ve safım.
Yağmurda unutulmuş bir Tanrı’yla ahbabım
Balkonda asılı kalır günlerce gökkuşağım, 
Deterjan reklamına çıkacağız biz ikimiz Tanrı’yla
Ben böğürtlen lekeli çocuğu oynayacağım, 
O kirli beyaz gömleğim.
Ah bir de şu gömleğe, göynek diyecek kadar 
Cesur olaydım.
Teyzem öldü.
Kırkı yeni çıktı
En iyi hikayeleri ölüler anlatır
Ölülerin anlattığı hikayeler
İnşirah suresi gibi insanı ayartır
Kırmızı günleriyim ben takvimlerin
Okullar tatil oluyor ben söz konusu olduğumda
Şeker istemeye geliyor çocuklar.
Oyun oynuyoruz, 
Sağlam bir halatla çekiyorum acıyı kendime doğru.
Siyah iş günleri müdahale ediyor hayatıma
Mor bir köşe yastığı gibi isyankar oturmak istiyorum, 
Ben oysa divanın en ucunda.
Çorba pişirmek istiyorum, 
Sonra kalkıp ekmek kızartmak, 
Bıçağın ucuyla kazımak aşkı fazla kızardığında.
Söyleyin ateşe, 
Ruhunu üflemesin benden gayrısına.
Çiçek silindi bu sabah ellerimi yıkadığımda
“Ellerim bomboş...”
Kötü şiirlerden koru beni Tanrım
Amin!
2-
Bir şaşkınlık şarkısı olarak besteliyorum aşkı
Kaprisli notalar, huysuz sololarla
Bekçisi olmayan geceler denk geliyor bana, 
Çaresiz bekliyorum, 
Düdük çalıyorum, 
İki el ateş ediyorum havaya.
Gecenin bir yarısı oturup ağlıyorum bir çocuk parkında
Ulumak gibi ağlıyorum
Köpekler koşuyor sağımda solumda
Tanrım! 
Diyorum sadece
Başka bir şey diyemiyorum zaten o an.
İyi niyetli ve sevimli bir kızdan kalanlar
Sallanıyor durmadan boş salıncaklarda
“Üzgünüm” diyor, 
Bir mutluluk şiiri yazamam bu saatten sonra!
Yoksul çocuğuydun sen benim 23 Nisan sabahımın
Şiir okutmadım sana, folklor oynatmadım.
Yoksulluk diyorum, 
O an, 
Ucuz lafların çalılarına takılıyor şiirimin elbiseleri.
Sen tuz ol en iyisi sevgilim
Ben ekmekle duruma müdahale edeyim.
Bırak hazır soyunmuşken
Kuru öksürüğüne elma kabuğu ve tarçın tavsiye edeyim.
Tasfiye ettiler beni kediler aralarından
Yar olmaz bundan sonra sarmandan sana.
Beni tasfiye ve tavsiye arasındaki karışıklıkta
Müsait bir yerde bırak sevgilim.
Hem otuzumu geçtim azıcık
Gerisini ben yürürüm artık.
Çizgili olsun, buruşsun yüzü, 
Şiirlerim için yaşlanma etkilerini geciktirici krem kullanmayacağım.
Yokuş aşağı şarkımı söylerdim, sarhoş
“Kanatlarım vardır benim uçarım”
Koşup kaşe kabanından yakalardın uyduruk şarkılarımı
Ne çok ısıttın beni, 
Ne çok ısıttım seni, 
Buruştu ve kirlendi
23 Nisan’da takılan simli ve tül kanatlarım
Kurtulamadım, üstümde kaldı.
Ben sevgilim...
Bir çocuk bayramı gibi yaşamak isterdim her aşkı
Cezaya kaldım.
Bir mutluluk şiiri yazamamaktan dolayı
İmlamı iyice bozsam da farketmez artık.
Kime ne “de-da”ları ayırmasam? 
Noktalarda durmasam, 
Bir ünleme koşsam yalnızca, 
Sonu uçmak olan çığlığa.
Kime ne anlatarak bitirsem hayatımı? 
Ölümüme de bir şiir yamar nasıl olsa birileri artık.
3-
Bazı vakitler tren geçiyor evin yakınından
Yaşlanıyorum pencereden her bakışımda
Anna Karenina’yı taklit ediyor zaman, 
Atıyor kendini raylara.
Neden her aşk
Bir kadının cenazesini kaldırır mutlaka.
Sevdiğim adamlar çarpıyor camlarıma
Bir kelebek gibi kocaman, kara
Pervazlarımda kuruyorlar sonra
Begonya tozlanıyor, 
Unutmanın gözyaşları sanki bu tozlar.
Annemin temizlik günleri gibiyim
Yorgun, solgun ve beyaz.
Kardeşim ayağını sallıyor sevdiği şarkılarda
Birini çok sevmek gibiyim
Sütle siliyor tozlarımı kardeşim.
Kestane pişiririz diyoruz sobada
Hayallerimiz çatlıyor sonra, çıtırdıyor, kızarıyoruz.
Bu şiirden bir bölümü attım
Kilometrelerce uzağa
Tavşanlı pijamalarımla balkona çıkıp el salladım ardından
Havaya uçuracaktı şiirimi az daha, 
Attım.
Lokum getirmişti ve kitap, 
Ben ruhunu getirsin istemiştim oysa.
Onu  da tam buradan attım.
Ben ne de olsa yakıp yıkanlar listesinde
Ölü yada diri arananlardanım.
Bir Doğuş şarkısı söyletiyorum bazen hayatıma: 
“Aramızda uçurumlar söz konusuyken”
Uçurumlarda tenzilat varken hazır
Uçalım, hadi uçalım
Ben nasıl olsa
Bu müsveddelerin ortasında yalnızım.
<end>

<start>
Kedi ve kasımpatı kokuyor bütün sokaklar
Dilinin dönmediği duaları sayıklıyor
Zeyniler Köyünde Çalıkuşu şimdi artık zaman
Yağmur yağıyor durmadan
Ağlıyorum kaşarlanmış bir masumiyet olarak
Bir çılgının
Kedilerin ruhlarımızı okuduğuna inandırmaya çalışan herkesi
Bir elimde tabanca
Bütün dualarım delik deşik.
Başörtülü bir anne olarak bekliyorum, 
Ruhumun şark hizmetinden dönüşünü
Mahalle kavgalarına karışmadan.
Kocaman bir kabakla boğuşuyorum bazen, 
Doğruyor ve kızartıyorum onu
Günler Külkedisi, akşamları kömür yakıyoruz
Hikayeme bir hayat yazmak istiyorum
Pek de inandırıcı olmayan
Hayatıma bir ölüm.
Ihlamur göndermek istiyorum ruhuma, yün eldivenler
Geçmişim: 
Romantik radyo dinleyen o eski arkadaşım.
Limon ağaçlarından bahsetmek istiyorum son bir kez daha
Beni masalların ortasında bırakıp giden ruhuma.
Otobüs duraklarında yağmurlar bekliyor beni, 
Yağmurla beraberliğimden doğan
birinci ve yüz bininci hayaletim
Ucu ısırılmış bir simidin acısını durmadan
O kadar çok, o kadar çok hissediyorum.
Fareler yer altından fırlatılan havai fişeklerdi
Haberler getiriyorlardı, hep kötü haberler
Akşamları günahkar yazarkasalar kadar
Z raporları kadar uzun şiirlerim.
Elinde bir paket çubuk krakerle geçmişim
O eski arkadaşım
Yıkanmış midesiyle
İskambil kağıtları kusan, zarlar
Maça kızı ve pis yedili sayesinde
Kaç kere ölümle randevulaştı.
Plastik çiçeklerle ziyaretime geldi hayat
Semt pazarından alınma hırkasıyla
Her bastığında gıcırdayan tahtalarıyla
Öyle çok sevdim
Binlerce kapıcı karısından birinin ismiydi sanki kader
Delirdiğim altyazı şimdi aynalarda
Vazgeçtim sonunda hep tura gelen uğur paramdan
Yazık, hiçbir şair bir çiğ tanesi kadar bile sızamadı kağıda
Kayıp şiirlerim gül resimleridir şimdi
Yazık, bir son mektup bile bırakmadan gitti
Zeyniler Köyü’nde Çalıkuşu şimdi zaman.
<end>

<start>
Şimdiden bir hatırasın
Bulutsa, tozsa, uçarsa
Bütün (aşklar)  paranteze alınsın
Rüzgar çanısın, rüzgarın diline dolanırsın
Ne bir şarkısın, 
ne de dillerde nağme adın
Artık bazı şarkılar kadar yaralısın
Günler izmarit diplerinde biriksin
O zaman mutlaka bir trenle gelirsin
Köpüklerdensin, mavisin, sakinsin
istesen  suyun tenine bitişirsin
ellerimi bıraktım, artık bunu sana yazsın
İçimde iki yaşlı balık varsa, 
İçimde biri pulsuz, iki balık varsa
Biri sensen, gelirsen ve yok edersen
Bunu yazmak istiyorum sana
Sonra postalamak istiyorum
Pulsuz bir zarfla
Hiçbir mektup artık ikna etmiyor beni hayata
Bu kırmızı oyalarla saçlarımda
Beyaz bir tülbent gibi kalırsam
tenimde, süzemediğim tortularla
Gün olur sararırsa sayfalarda
Bıraktım ellerimi, sana bunu yazsın
Şimdiden bir hatırasın
Kırık kalplerle süslü bir sayfaysan
Camsan, saydamsam, beni kırarsan
Simlerimle sevişirim seninle
O süslü sayfaların üzerinde
İçimde iki mutlu yıl varsa, 
İçimde biri simli iki kadın varsa
Sen, gelirsen ve yok edersen
Bunu yazmak istiyorum sana
sonra postalamak istiyorum
Simli bir yılbaşı kartıyla
Hiçbir mektup artık beni, ikna etmiyor hayata
Şimdiden bir hatırasın
Açmışsa bir sardunya saksıda
Bütün (aşklar)  paranteze alınsın
Bıraktım ellerimi, artık sana bunu yazsın
mektuplar postaya takılırsa...
Ey aşk sen
Artık bazı şarkılar kadar yaralısın.
<end>

<start>
I-
Bir tezgahtar parçasıyım ben
Üç kuruşluk acıya müdahale edemem
Kanatlarımda sigara yanıkları
Gül diye okşadım onu yıllarca
Sen istersen derdim müşterilerime
Sen istersen kalbimin hepsi de melek olsun
İnanırdım bazen bir kase bal bile umutsuzdur.
Gül tutan bir adam aradım yıllarca
Rakamlar büyür, şehir küçülürdü.
Vazgeçtim, vazgeçtim sonra
Beni anneme götürsün bindiğim bütün taksiler.
Kalbim neden isli bir şehir? 
Kalbim! Neden ben? 
Bir tek aşk sözü söylememiş gibiyim.
II-
Bir tezgahtar parçasıyım ben
Kendime alıştım bodrum katlarında
Geceleri yokluğum karşıladı beni
Kuru yapraklar sererdi merdivenlerine
Viks sürdüm burnuma, coca-cola içtim
Ağlamaklı oldum kaç kere çilek reçeli yüzünden.
Büyülendim Sibel Can çalınan taksilerden
Büyülendiğin şeyler, 
Büyülenmediğin şeyleri döverdi bilem.
Neden sen böyle çocukluk resmiydin kalbim? 
Kendime alıştım bodrum katlarında
Artık bir karanlık bağımlısıyım.
Kezzap attı yüzüme sokak lambaları
Tenekeden bir aydınlıkla kestim
Hayatla ilgili bütün bağlarımı
Hazırım ben
Bir anne ismine bağlamayı her şeyi: 
Füsun...
III-
Acıklı sözler kraliçesiyim ben
Yağmur bir daktilo kız kadar hızlı
Hızlı daha hızlı
Fazla vaktim kalmadı
Artık ifadem alınmalı.
Asaletim de sizin olsun baylar, rezaletim de! 
Beni bir sutyen lastiğiyle asın.
İnanın kendimin
“Yokluğunda çok kitap okudum”
Bana birkaç hayati meseleyi ödünç ver kalbim
Görüş günlerinde seninle konuşabilmem için.
Kalbim neden ben? 
Sırf sevinsin diye seni bir kere bile
Elinden tutup parka götürmedim.
IV-
Melankoli ve kolonya şişesi
Kalbim ile İzmir aynı şey mi? 
Boyunlarında simsiyah birer halka
Kumruların hepsi de dişi mi? 
Gugukguk yusufçuk
Nerdesin? Burdayım.
Bekleyin, bekleyin geliyorum! 
Melankoli ve kolonya şişesi
Hayatımın üstünde imkansız kuşlar uçuyor.
V-
Kalbimi bıraktım bir yanıbaşımda
Kanatlarımda hep böyle yalnız başıma
Son şiirimi de kaybettim.
Kalbim! Neden ben? 
Son çocukluk resmimi de bir yabancıya gönderdim.
<end>

<start>
Aşkın kanununu tahsil etmiştim kalbimin en doğusunda
İçimde yağmur duasına çıkmış birkaç köy
Birkaç köy sular altında.
Kalbimin doğusu, 
Her resme güneş çizen bir çocuktu.
Gam yükünün kervanları yürürdü dudaklarımda
Kavruk ve çatlaktı dudaklarımın toprakları.
Ölümün ötesinde bir köy vardı
Orda, uzakta, kalbimin en doğusunda
Şimdi bana yalnızca
Dertli türkülere duyduğum karşılıksız aşk kaldı.
Güzel beyaz bir tay doğururdu her sene hafızam
Yorgundu oysa
Durmadan, durmadan hatırlamaya koşmaktan.
Kalbimin doğusunda bir yalan dünya vardı.
Okyanusları mavi olmayan.
Benim için hayat, 
Kalbi kalpazanlıktan kırk sene yatmış çıkmış bir adamdı.
Geçmişim acıyor şimdi, yalnız benim değil
Benim ülkemin geçmişi de acıyor mesela.
Bilirdim oysa ilk badem ağaçları çiçek açar baharda.
Bilirdim çiçek satan çingene kızlarını
Onlar bütün şimdileri, bütün zamanlara
Bir gül parasına satardı.
Oğlan kıza bir gül alsa
Bilirdim odur en kırmızı zaman.
Adına aşk diyorlardı
Kalbimin en doğusunda bir yalan dünya vardı.
Kim bir şairi kırsa
Şair gider uzun bir dizeyi kırar mesela
Bilirim kim dokunsa şiire
Eline bir kıymık saplanacak.
Bilirim kırılmış dizeleri tamir etmez zaman
Yorgunum oysa
Durmadan kendime bir tunç uyak aramaktan.
Aşkın kanununu tahsil etmiştim kalbimin en doğusunda
Boş salıncaklar gibi gıcırdayarak konuştum karanlıkla
Kediler gibi mırıldanarak.
Alkolden bir denize bıraktım kalbimi
Kırmızı bir sandal gibi, 
Arka sokaklarda sarhoş konuştum karanlıkla.
Avuçlarımla konuştum, 
Allah büyüktür diyen insanlar gibi.
Kedi dili bisküvilerinin bir pastayla konuşması gibi
Yumuşak ve kremalı konuştum onunla.
Baharda leylaklar açardı boynumda
Mor ve pembe konuştum karanlıkla
Gece açılıp gündüz kapanan bir parantezdim, 
Sözler vardı içimde işe yaramayan
Sözlerle konuştum karanlıkla...
Önce söz yoktu kalbimin en doğusunda
Sözler...
Bir yağlı urgandı acıyı boğmaya yarayan.
<end>

<start>
Kayboluşumun beşiğini sallıyorum bu akşam
Büyüyor yavaş yavaş
Sırtında parmak izleriyle zamanın
Bir tekir kedi ile beraber
Seyrediyorum hayatı: 
O meleklerin cebinden düşen anahtardı, 
Son zikrin halkası
Allah’ın son hatırası
O bizim kaçırdığımız fırsattı
Uğurböcekleriyle parmak uçlarında
Küçümserdi hep ona olan aşkımı
Gözünün yaşına bakmadan şimdi ben
Kovuyorum ihtiyarı
Ardımda kırık bir ayna
Üvey anneleri hayatımın.
Batsın diye güneşe tempo tutan o kız çocuğu...
Evden kaçışımın pembe spor ayakkabıları vardı.
Hüzün neydi sanki o zaman 
Artık kullanılmayan dikiş makinesi annemden kalma.
Ölüm neydi sanki o zaman
Bir önseziden başka.
Evden kaçabilirsin artık çocuk, 
ama kaderden asla! 
Babam
Çıkarılmış bir adam bütün fotoğraflardan
Kader neydi sanki o zaman, 
Masada açık unutulmuş
Turuncu kulaklı bir makastan başka.
Bir ağaca bakıyorum şimdi
Başladığı yerde bitiyor dünya
Alışıyor dil şimdi
Azı dişin bıraktığı boşluğa.
Bastırıldı nihayet hayatın kadife kalesinde çıkan isyan.
Söküyorum şimdi sözleri birer birer
Kalpten kalbe giden yolu kapayan
Kalbim, anlatılmaktan usanmış, 
Yıldızı sönmüş bir komedyendir artık, 
Dilencinin önünde kahkahalar atıyor, 
Kirli bir mendille çıkınlanmış şimdi dünya.
Hayretle bakıyorum kedinin gözlerindeki çapağa, 
Geri vermiş hayata çaldığı şiirleri, 
Ne zaman aşkı tersinden okusam
Anlıyorum kediler bile meğer alışmış bu yokluğa
Sallayıp duruyorum bu akşam kayboluşumun beşiğini, 
Gönüllü hemşire birinci sigarasına.
Sarhoşum kadehlerde biriken tozla
Çekil diyorum kağıda, çekil, 
İçer ve zehirlenir
Ne zaman gözlerimden mürekkep damlasa.
Kalbime dokunuyorum bir kelebeğe dokunur gibi
Yetmez mi acaba bu dökülen pullar aşka? 
Yoksa şu sızıyı
Sobası tüten evin şiirinde mi saklasam? 
Şu sardunyanın kırmızı çiçek açışına
Yetmez mi acaba ah kör olmuş bir Türk filminde ağlasam? 
Ne zaman sorsam, 
Anlıyorum kediler bile meğer alışmış zamana.
Dünyayı bir salyangozun izlerinde dolaşsam, 
Elimde parlak bir harita
Hiçbir atlasta henüz yer almamış.
Ardımsıra yollara hayalimin kırıklarını bıraksam
Yeter mi bu izler beni kendime getirmeye acaba?
<end>

<start>
Pollyanna’ya Son Mektup
“Aşk mektupları elbette yakılmalı, 
geçmiş en soylu yakacaktır.”
                              (Nabokov)
Muhabbet kuşumuz öldü
Arkasında uçuşan tüyleriyle mavi bir sonbahar bırakarak
Biliyorsun ölüm, mavi boş bir kafestir kimi zaman
Acıyı hangi dile tercüme etsek şimdi yalan olur Pollyanna
Uyuyamadığım gecelerin sabahında
Gözaltlarımdan mor çocuklar doğardı
Mor çocuklarıma ninni söylerdi sabah ezanları
Fırtına ters çevrilen şemsiyelere benzerdi
Duaya açılan avuçlarım
Avuçlarıma kar yağardı
Kimi zaman tipi...
Kaç kere avuçlarımda mahsur kaldım.
Birkaç kış geçti Pollyanna
Ben hep mahzun kaldım.
Kocaman bir kardan adam yaptı içime bir çocuk şair
Tuhaf şarkılar mırıldanarak: Şiirime kenar süsü olsam ben
                                              Bir kenar süsünün gülü olsam ben
                                              Sarı deftere tuttuğum bir günlük
                                              Aşk olsam ben...
Sonra yazları
Yaseminlerle sarmaş dolaş bir balkonum oldu
Balkon yaseminlerle sevişirdi
Rüya hülyayla sevişirdi.
Ben o beyaz ve güzel kokan çadırın altında
Geceyle sevişirdim.
Bir davet gibi otururdum balkonda
Bir beyaz örtü gibi sarardım acılarımı başıma
Ben sevgilisi çile olan bir gelindim Pollyanna
Gel derdim gel, kim olursan ol yine gel...
Çiçekli bir düğün davetiyesi gibi otururdum balkonda
Yıldızlar ürkerdi, titrerdi davetimden
Ayın etrafında beyaz bir hale dönerdi.
Bileklerimi uzatırdım çıplak, beyaz ve inca
Işıktan bir kelepçe istedim yüz görümlüğü olarak Pollyanna.
Secde eden alnımı, 
Şarap içen dudağımla öpmek istedim.
Dizlerimde ve dirseklerimde nasır tutan arayışımı
Beyaz bir merhemle ovmak istedim.
Beyaz bir günahtır aramak kimi zaman Pollyanna...
İtiraf etmek gerekirse
Domates-biber biçiminde tuzluklar aldım pazardan
Kalp şeklinde kültablaları
Kalbimde söndürülmüş birkaç sigaradan kalan kül
Yetmezdi yeniden doğmaya.
Orhan Gencebay dinledim itiraf etmek gerekirse
Bedelini ödedim ama Pollyanna
İtiraf artık tedavülden kalkmış bir kağıt para.
Hayatım bir mutsuzluk inşaatıydı Pollyanna
Çimento, demir, çamur...
Duvarlarımı şiir ve türkü söyleyerek sıvardım.
En üst kattan düşerdim her gün
Esmer bir işçi gibi dilini bilmediğim bir dünyaya
Hayatım bir mutsuzluk inşaatıydı Pollyanna
Sana ve mutluluğa yazılmış mektuplarıma
Cevap beklediğim zamanlarda.
Benim bir köyüm olmadı.
Hiçbir şehir karlı sokaklarıyla bana
Pazen gecelik giymiş bir anne gibi sarılmadı.
İstanbul’u evlat edinsem
Benimsemezdi nasıl olsa otuz yaşında bir anneyi
Yüzyıllarca yaşamış bir çocuk olarak.
Mütemmim cüz olamadım hiçbir aşka Pollyanna
Bir kitaba bir cüz olamadım.
Yukarıdan aşağı, yedi harfli battal boy bir intiharı denedim.
Hiçbir bulmacayı tamamlayamadım.
Bir kediyi okşasam ellerim yumuşardı
Biri okşasam bir yumuşardı.
Bire “BİR” olamadım.
Fırfırlar olmalıydı oysa hayatımın kenarında Pollyanna
Kırmızı puanlı bir şiir olarak uyumalı, mor puanlı
                                                                     uyanmalıydım.
Pişman olmamalıydı orada olmalarından yeşil farbelalarım.
Bir çingenenin çıkardığı dil olmalıydı şiirlerim.
Sana bu son mektubu, 
Artık senden mektup beklemediğimi söylemek için
yazıyorum Pollyanna
son şiirini yazmaya cesaret edememiş bir şair olarak.
<end>

<start>
I.
Sevgili Pollyanna, 
Sen bu mektubu okurken
Soğuk bir doğu sokağında, 
Acılarla yüklü bir faytonla dolaşıyor olacağım
Atların boynunda ziller ve pembe orlondan püsküller
Şaklayan kırbaç ve gıcırdayan tekerlekler.
Kömürümüz bitti tam kışın ortasında
Toz hatıra ve talaş bastık sobaya
Üşüse böyle yapardı mutlaka hazreti İsa da.
Aşkın yüzünden düşen bin parçayı
Toplamaktan yoruldum ben artık Pollyanna
Yolda bavulumu çaldılar
Bana hediye ettiğin o kırmızı elbise de içindeydi
Ne güzeldi
Ben kendime çilek derdim onun giydiğimde
Bakar bakar anne derdim memelerime
İnsanın memesi olması büyük bir çilektir Pollyanna
Güzeldi yine de o yıllar
Küçük sarı pütürleriyle
Ne çabuk geçti.
Ama zaten onu burada giymeme izin vermezlerdi
Belki artık hiç olmaması daha iyi
Çalınmış bir güzellik, 
Yasaklanmış bir güzellikten daha iyidir.
Ama onu asla unutmayacağımı bilmelisin.
Dilerim sen pötikareli gömlekler gibi neşeli, 
İri dişli bir mısır koçanı kadar
Mutlu ve yan yanasındır.
Belki bir gün beni ziyarete gelirsin
Sana krem fıstıklı ekmek ikram ederim
Artık çok mutlu olacağızlı ekmekler
Süte ekmek doğrar ve
Papara papara diye şarkı söyleriz.
Sen ruhumun misafir odasında uyursun, 
Süt ve gözyaşı lekeli yumuşak yer yatağında.
II.
Sevgili Pollyanna, 
Senin romanlarında her şey o pazartesi başlardı
Kot pantolonlu, uzun bacaklı pazartesilerdi onlar
Ben mutfakta Edith Piaf dinler, 
Bir lağım faresiyle göz göze bulaşık yıkardım.
Şehrimizin aşkı ve şehrimizin şarkısı
Öfkeyle pis su borularında dolaşırdı.
Sana patates kızartırdım.
Patatesler pazartesi kadar kırmızı oluncaya kadar...
Ölüm bizi ayırıncaya kadar...
Aşkımız şehrin en güzel aşkıydı
Kolay değildi, kolay olmamıştı
Yıllarca şehrin en güzel aşkının benekleriyle yaşamak.
Kirli muşamba perdeli meyhanelerde ağlardım
Masaaltı kedileriydi benim için ağlamak, 
Bazen tekirdi, bazen sarman
Kim önce fırlarsa parsayı toplardı.
Öfkem içimde emekleyen kırmızı patikli
Bir bebekti sanki Pollyanna
Her köşede nergisler satıyorlardı sokaklarda
Baygın kokulu güneşler gibi...
Onları satın almak, 
Sonra bir gün yüzü çatlak intiharlarımı boyatıp
Otuzaltı numara bir hayata başlamak...
Uzun bir nekahet döneminden sonra
Nihayet ayağa kalkmak...
Öfkem
Üstü kalsın derdi ve bırakırdı hayatımı
Bayat bisküvi kokan o mahalle bakkalına
Öfkem
İşi bitmiş bir çalı süpürgesi gibi
Dayamaktır kendini duvara...
Öfkem Pollyanna
Neden güzeldi? 
Bütün güzeller gibi elinde bir bardak sıcak çayla
Her şey o pazartesi başlardı
Şehrimizin aşkı ve şehrimizin şarkısı
Öfkeyle pis su borularından taşardı.
III.
Sevgili Pollyanna, 
Radyo tiyatrosu dinlenirdi bir zaman içimde, 
İçimde dünyanın en eski kedisi
Eski bir sobanın yanında uyuyordu.
Çocuklar bir köşede
Yenidünya çekirdekleriyle beştaş oynardı
Frenk elması da derler
Sarılı kahverengili bir meyve.
Annem işte öyle bir kadındı
Çocuklar gökyüzüne bakar sorardı: 
Ay dede orada ne yapıyor anne? 
Annem öldüğünde ay dede içimde
Yüzlük bir ampul gibi parçalandı.
Annem işte öyle bir kadındı
Aşure getiren çocuklara, 
Teşekkür eder gibi yaşardı
Öldüğünde gül resimli bir takvim yaprağıydı.
Pollyanna, 
Sana göre insan profiterol yer gibi yaşamalı
Bir çamur deryasının içinde
Küçük mutluluk topları yakalamalı.
Bense vücuduma şiirler saplıyorum durmadan
Sen de bilirsin ya Allah
Dayanabileceği kadar acı verirmiş insana.
Geçen yazı
Bir dut ağacının altında roman okuyarak geçirdim
Dut taneleri düşerdi sayfalara
Tıpkı tatlı bir yaz yağmuru gibi
Büyük taneli tıpırtılarıyla
Kendimi dut ağacının gölgesini yiyen
Bir ipek böceğine benzetirdim.
Ucuz teşbihler beyaz atlı prenslerdir Pollyanna
Bir şiire gelir
Ve onu bu hayattan kurtarırlar.
Ah Pollyanna, 
İçimde sanki hep aynı şarkıyı çalan bir laterna: 
Cancağızım basma perdeme bir çiçek de sen olsaydın
Kaçarken yangın merdivenlerine
Keşke grapon kağıtları assaydın.
<end>

<start>
Bir roman yazmaya başladığım o gece için.....
Yalnız bırakma beni bu paragrafın başında
Bu boşluğu bir masal doldurmaz
Kanalizasyondan fırlar bir cadı, 
Başını engizisyona çarpar.
Ölürüz belki ikimiz de ucuz bir aşk romanının sonunda.
Patlamış mısıra benzerdi senin mısraların
Isınır ve patlardı
Beyaz çiçekler açardın sonunda
Bahar dallarının hatırına beni anla.
Küçük bir tırtıl gibi büzüştüm yatağımda
Hep böyle uyudum yıllarca
Sanırdım, 
Bir gün doğuracak beni bu yatak
Son ve o en büyük sancıyla
Sanırdım
Tanrı bırakmış beni kocaman parmağıyla
Bir yumuşak çiçeğin ortasına
İçimde bir kedi durmadan oynardı
Parmak kızın DNA sarmalıyla
Alice’den çalıntı gözyaşlarım
Çiğ taneleri olurdu sabahları yastığımda.
Ömrüm geçti bir çiçeğe benzemekle
Hangi hayat süslendi senin için bu kadar.
Su getirdim perilerine küçücük avuçlarımla
Beni anla.
Kurşun kalemin hatırına beni anla
Razıyım uçsun bu şiir silgi tozlarının kanatlarında.
Toprağın seviyesine ineceğim
Anlamalı beni mezarım da
Bir uyağa takıldım, düşmeye razıyım
Artık beni anla.
Annemin bir şiir defteri vardı
Yaprakları gitgide sarardı
Hep sararan bir şey olarak kalmışsın aklımda.
Sanırdım
Bu dünya karaciğerinden hastadır
Sanırdım
Boyama sarışın bir kadındır zaman
Hep hayatını anlatır.
Eski bir şiirsin sen, unutulursun, unutma
Dekolten fazla kaçmasın aman, 
Ayıplar sonra Anadolu yakanı kapa
Konuşma, konuşmak istemezsen
Ben konuşurum tavanda koşuşan ışıklarla
Hep aynı şeyi söylerim
Beni anla.
Yeni bir şarkıya başla
Hem şarkı dediğin şarttır yaşamaya
Şarka gittin geldim ardından
Hatırla orada fıskiyesi dönen havuzlar vardı.
Kalabalık avlular, yüksek duvarlar
Başımız döndüydü hatırla
Sürmeleri ne karaydı kadınların
Herkesi bir yere sürer ya dünya
Gözlerine sürülmüştü orda kadınlar.
Belki sen yoktun orda
Güller vardı.
Ben bir şair olarak güllerden bıkmamıştım daha, 
Ba ‘su ba’del mevt
Hayata daha çok vardı
Beni anla.
Hatırla tavus kuşları vardı
Aşık olunca kanatlarından mavi güneşler doğardı.
Ben doğmamıştım daha hatırla.
Bak, işte burada.
Susan kadınlar vardı
Ben susamamıştım
Ama herkes içmişti.
Belki sen yoktun orada.
Aklımın taş kaldırımlarında dolaşırdı adamlar
Ayak seslerini dinlerdim
Perdem aralıktı, ışığım açık
Nedendir diyordum durmadan
İnsanın derisine bu kadar güzel bir resim çizmiş Allah
Sanırdım
Allah olmasa çöpten adamlar gibi yakışıksız çıkardık
fotoğraflarda.
Ağlamıştık
Boyalarımız aktıkça ferahlamıştık hatırla
Gözyaşlarımız simsiyahtı
Sanırdım
Yanağımın sıcağına göç ediyor kırlangıçlar
Beni anla.
Geçti ömrüm iklimden iklime
Yuva yaptım kaç paket cigaranın bacasına
Yorgunum, kahvem çamur gibi
Batmaya da razıyım, artık beni anla
Yeter ki sen beni
Hiç yazamayacağım bir romanın kollarına atma.
<end>

<start>
Işıl’a....
Yine gittin o karanlık odaya
Karanlık uykularına.
Sen hep gülerdin oysa, gülüverirdin
Bir bakardım eğilmiş su içiyor
Gamzelerinden kuşlar.
Bir bakardım gözlerinde
Güneşli ve sıcak iki hurma.
Bir bakardım hayata dikleniyor
Diktiğin horoz ibikleri saksılarda.
Biriciğim, kardeşim ne oldu sana?
Karşıyaka vapurunda alıştı dilim en çok acıya
Acı çaylar içer ve bakardım karanlık sulara
Bir balığın uykusunu düşlerdim
Karanlık sularda kaybettiği rüyaları, 
Sigaramdan kopup giden iki kıvılcım
Merak ederdim ne konuşurlar aralarında? 
Sen beni hep merak ederdin, 
Sen beni hep yemeğe beklerdin, 
Seni sıcacık evimizde bulduğumda
İki kıvılcım buluşmuş gibi olurdu
Balığın karanlık uykusuyla.
Bir kesmeşeker koymuş gibi olurdun sanki
Dilimin ucuna.
Berekettir diye hani geçen hıdrellezde
Karınca kumu toplayıp getirmiştin
Kimse bereketi öyle getirmedi bana
Küçük, küçücük bir torbada
Az gerçi cüzdanımda hala kağıtlar, 
Ama bozuklar harmandalı oynuyor, 
Zil oluyor parmağımın ucunda, 
Küçücük insanlar şimdi cüzdanıma her bakışımda
Neşeli bir ateşin üstünden atlıyor.
Kardeşim, biriciğim, kimse yoksulluğu benim için
Böyle sevimli kılmadı şimdiye kadar.
Kötü rüyalar görürdüm durmadan
Bağırırdı bir yaşlı kadın: 
“Mavi alevlerin ortasına, 
Bu kırmızı elbise giymiş kadın yakışır.”
Sanırım birileri beni yakacak
diye tuttururdum sabahları.
Ateş iyidir derdin sen, başarıdır, 
Çok şeyler başaracaksın.
Kardeşim, biriciğim sen olmasan, 
Ablanın kabuslarını kim hayra yorardı?
Yine gülsen, gülüversen, 
Ben böyle saymazdım
çarşafımdaki kırmızı gülleri o zaman, 
Sayıyorum, sayıyorum
Hiç bitmiyor güller, 
sensiz hiç bitmiyor zaman.
Çıksan o karanlık uykudan, 
Kilerde fazla güneşimiz kalmış mı bir baksan.
Bütün serotonin geri kalım inhibitörleri birleşseler
Geri alamazlar çünkü, 
hayra yorulmuş bir rüya kadar sevinen hayatı, 
geri alamazlar bir avuç karınca kumunun huzurunu.
<end>

<start>
Gece lambası kırmızı bir kadın yapıyor beni
Oysa limon ağaçları bahçede küçük sarı güneşler taşıyor.
Dokunsam bile onlara yanmam. Ne tuhaf! 
Bir oyuncak ayım vardı, ismi Işıldak.
Bir kızkardeşim vardı saçları simsiyah
Ne tuhaf böyle hatırladıkça herşeyi,
Ağrı Dağında saçlarımı karla yıkamak.
Kırmızı bir mum olsam yakışırdım şamdanıma
Oysa çok üşüyor ellerim bu akşam...
Martılardan duygulanmadım hiç, ne tuhaf! 
Ben belki denizden bile eski biriyim.
Başka isimler bulmak isterdim martılara
Kirloş mesela kirloş desem artık onlara.
Kasapların perdeleri boncuktan
Et. Kan. Ve o boncuklu şıkırtılar
Ne tezatlı bir şey, ne tuhaf
Ne tuhaf acıyla hiç konuşmamak.
Gece lambası kırmızı bir kadın yapıyor beni
Herşey şimdi itiraf edilmeli:
Kocam bir çingeneydi.
Eşiniz bir çingene mi hanfendi? diye sorarlardı.
Hayır efendim derdim, hayır eşim bir sanatkardır.
Eski yırtık gecelikler, eski yırtık çarşaflar
Eski, yırtık bir sızıyla sevişirdik.
Herşey şimdi itiraf edilmeli:
Bir picaması bile yoktu benim kocamın baylar.
İnsan çingeneyse, yani ruhu çizgiliyse
İnsan acıyla yalnızca sevişebilir baylar! 
Soruyorlar. Soruyorlar:
"Ellerin neden titriyor sevgilim"
Bilmiyorlar doğmadan öldürdüğümü üç-beş çingeneyi.
Üç-beş dünya kaldı artık aramda dünyayla
Artık açıklayamam bir türlü.
Ne tuhaf geçmişim kırmızı bir kadın yapıyor beni.
Herşey şimdi itiraf...
Bulurlar sabaha siyah, çirkin bir balık olarak
Açıklayamazlar artık beni bin türlü.
Bilmeyecekler, bilmeyecekler bir çingenenin
İsmini vererek kendime öldüğümü.
İsmim...İsmim...İsmim Kurbati.
Aralık '97
Ludingirra 5, Bahar 1998
<end>

<start>
Hayat hikayelerine bayılırım. Ben toprağa 36 numara ayaklarıyla basan, biraz şaşkın bir kadınım. Tuhaf bir masal. Yerde ne var yer boncuk, gökte ne var gök boncuk, işte ortasında ben varım. Hayatım uzun süren bir şaşkınlıktan ibaret olacak sanırım.
Uslu, içine kapanık bir çocuktum ben. Ancak nedense birdenbire olmadık şeyler yapardım. İlkokul 1. sınıftayken evden kaçtım mesela.
Lisenin bahçesine gidip ayaklarımı kırmızı balıklı havuzun içine soktum. İğde ağaçları vardı bahçede bir de. Beni akşama buldular. O gün annemden yediğim dayak beni epey idare etti. 18 yaşıma kadar bir daha evden kaçmadım. Sonra 18 yaşımdayken bir daha evden kaçmaya karar verdim. Babama hitaben artık büyüdüğümü ve diğer bazı ehemmiyetli hususları belirten bir mektup yazdım. Sanırım kırmızı balıklı havuzu özlemiştim. Ancak bu kaçışımda bir daha eve dönmedim. Hatta evlenip kaçarak evlenen ilk şehirli kız unvanını aldım.
Yine ilkokuldayken, bizim sınıfta hep şımarık zengin çocukları vardı. Müstahdemin oğlu da bizim sınıftaydı. Onu hep iter kakardık. Çok ezik ve sessizdi. Bir gün işi iyice azıtıp onu köşeye sıkıştırdık ve mataralarımızdaki suyu kafasından döktük. Soğuktu. Üşümüştü ve titriyordu. Birden gözlerim onun kapkara, kocaman ve acı çeken gözleriyle karşılaştı. Afalladım ve kalakaldım. Eğer şairler birdenbire şair oluveriyorlarsa ve ben de eğer bir şairsem, işte o gün şair olmuşumdur kesin. Belki o kara ve kocaman acıdan özür dilemek için yazıp duruyorumdur.
13 yaşımdayken annem öldü. Hani bazı insanlara isimleri çok yakışır ya, işte annem o insanlardandı. İsmi Füsun'du. Annemden bana kalan tek miras bir sihirdir. Onu ne zaman özlesem hep bir şiir yazdım.
Çocuk romanlarını çok severim. Özellikle Uzunçorap Pippi'yi. O benim kahramanımdır. Çilli, kırmızı saçlı ve palavracıdır. Bir gün hayatımı hiç nokta konulmadan yazılmış bir çocuk romanı olarak yeniden kurmak istiyorum. Belki her noktanın bir süre sonra kanayan bir virgüle dönüştüğünü bildiğimden. Aniden şiir yazmayı bırakıp, çocuk romanı yazmaya karar verebilirim. Zaten hiç prensibim olmadı benim. Bazen "Bak kızım şu üç günlük dünyada senin de bir prensibin olsun, bak elaleme nasıl prensip sahibi" diye nasihat ediyorum ama olmuyor. Olamıyor. Dolayısıyla şiir yazmak gibi bir prensibim yok.Derdimi anlatmaya çalışıyorum ben. Patates baskısı yaparak derdimi anlatmam mümkün olsaydı, kuşkusuz öyle yapardım. Hem eğlenceli olurdu böylesi. Hem daha az zarar verirdim kendime.
Pek çok işte çalıştım. Sekreterlik, anketörlük, pazarlamacılık, tezgahtarlık. Hepsinden de istifa ettim. İstifa etmeyi çok sevmişimdir hep. Tam benim tarzım. İstifa etmek kendimi çok asil hissetmemi sağlardı. Bence herkes en azından bir kere şöyle anlı-şanlı istifa etmelidir.Tavsiye ederim.
Boşandıktan sonra bir bodrum katında yaşamaya başladım. İkide bir su basardı orayı. Ben de eşyaları bir kenara toplar, sabırla pis suyu boşaltır ve Tanju Okan'ın `Kadınım' şarkısını mırıldanırdım. "Sevdiğim o kadın yok artık bu evde" pis su boşaltıp ev temizledikten sonra, sevdiğim o kadın olurdum ben yine. Kendimi iyi ve güçlü hissederdim. Çapkın hayallerin çirkin ördeğiydim ben orada. Öyle çok mutlu oldum ve öyle çok acı çektim ki özgeçmiş falan hikaye, benim orada geçirdiğim üç yılda en özlü geçmişim saklı.Bir insanın hayatındaki en özlü şeyin, delirmek olduğunu fark ettim ben orada.
Tam artık hayattan istifa edip, kendimi hepten asil sanacağım sırada oradan taşındım.Taşınmam gerekti. Kapıya kimin olduğunu bilmediğim şu iki dizeyi kurşunkalemle yazdım: "Irmağımda başımın döndüğü yıllardı / geçtiğim her yerde benden bir şeyler kaldı"
Sonra içime ve hatta dışıma kapandım. Küsmek gibi bir şey. Bir çeşit gölge fesleğeni. Bir çeşit olmayan hayat. Zaten hiçbir şeyi kararında bırakamamak ve ortasını bulamamak gibi bir sorunum var benim. Epeyce göçebe yaşadım, sadece iki valizim oldu. Bir yığın insan tanıdım. Ama hep yalnızdım.
Herkes nasıl oluyorsa kafasının içinde dolaşan kırk tilkinin kuyruklarını birbirine değdirmemeyi başarıyor. Bende bir kısa devre durumu var, organizasyon bozukluğu.
Hay Allah, Mustafa Topaloğlu gibi konuşmaya başladım.Ama bu işime geliyor biraz, beni eğlendiriyor. Prens Mizkin'in dediği gibi "Budala olsaydım, budala olduğumu düşündüklerini anlar mıydım hiç."
Bütün bu karışıklığın üstesinden gelmek için şiir yazıyorum. Benim gibi sağı solu belli olmayan biri için ve bir göçebe için şiir iyi bir yol arkadaşıdır. Yerin yedi kat dibine de gitsen, göğün yedi kat üstüne de çıksan seninle gelir. Şiir imkansız bir şeydir, mümkün değildir, çaresizdir. Bunu hissediyorum ben hep onda kendi umutsuzluğumu buluyorum.
Hani Yılmaz Güney'in "Umutsuzlar" diye bir filmi vardır. Hani Filiz Akın balerindir. Fırat ya aşkı ya silahı seçmek zorundadır. Aşkı seçer ama vurulur. İşte ben şiirlerimde Fırat'ın vurulduğu sahneyi yazıyorum.
Gelinciklerle dolu tarlalara baktığımda üzüntüsünden kan tüküren Allah'ı görüyorum. Aslında bir tür veremli kız şarkısı söylüyorum, herkes bunun şiir olduğunu düşünüyor. Ne yapayım, aşkın başka türlüsünü bilmiyorum.
Dergilerde falan bazen okuduğum şiirler öyle süslü ve özenli ki, bazen utanıyorum. Ben herhalde gündelik hayatımda süslü bir kadın olduğumdan, şiirlerimi süsleyip, saçlarını tarayamıyorum, vakit olmuyor. Benim şiirlerimin öbürlerinin yanında hamamdan çıkmış ahretlikler gibi bakımsız durduklarının farkındayım. Bu yüzden sanırım hep acemi bir şair olarak kalacağım. Zaten hiç oturup şurasını şöyle yazayım, hatta şurasına bir kuş kondurayım diye düşünmüyorum.Yazıyorum sadece.
Ayrıca o güzel ve süslü şiirler aynı bizim köşe başlarındaki Noel Babalara benziyorlar. Pamuk sakalları, doğulu ve esmer yüzlerini saklayamıyor bir türlü. Yine de tonton ve şirinler tabii. Ben yine de komşu teyzelerin rüyasına giren nur yüzlü, ak sakallı dedeyi daha esaslı buluyorum. Gaipten gelecek her türlü haberi dikkatle dinlemek lazım geldiği kanaatindeyim.
Edebiyat dünyasında neler olup bittiğinin pek farkında değilim. Dergileri de elime geçtikçe okuyorum. Mutlaka iyi şeyler oluyordur. Kendimi edebiyat dünyasına ait hissetmiyorum. Ben daha kıyıda köşede bir yerdeyim. Zaten son üç senede genelde Peygamberler Tarihi, Gazali, Arabi, Şeyh Galip, Mevlana falan okudum. Bu yüzden son dönemde bir edebiyat okuru bile sayılmam. Ama beni en çok etkileyen şairlerden biri Edip Cansever'dir. Bir dönem kendimi Cemile Hanım yerine koyup mektuplar yazdım. Ancak Hilmi Bey yeterince Hilmi Bey olmadığından, vazgeçtim mektup yazmaktan ona.
Kadınlar hâlâ bezik oynuyorlar mı bilmem. "Her şeyi gördüm, içim rahat" diyebilecek kadar iyi bir şair değilim. Ben "eh bir şeyler gördük işte" diyebiliyorum sadece. Son dönemde elimden geldiğince bir hanımefendi gibi davranmaya çalışıyorum. Okulu bitirip hayata atılacağım artık. Hukuk Fakültesi son sınıftayım. Ben de çilemi bu şekilde dolduruyorum işte.
Kedileri çok severim. Sokakta geçenlerde bir tane gördüm. Siyah, uzun tüylüydü. Göğsünde beyaz bir leke vardı. Bembeyaz, pos bıyıkları vardı. Aynı Nietzsche'ye benziyordu.Alıp eve getirsem, teyzem istemezdi herhalde. Üzgünüm, Nietzsche sokakta kaldı.
Yürüyen merdivenlerden korkuyorum. Ben gideceğim yere kendim giderim. Ne münasebetle kayıp gidiyor onlar. Anlatabileceklerim şimdilik böyle, çok eğlendim teşekkürler.
<end>

<start>
İlk defa bu kadar sağlam yazıyorum.
Haç şeklinde 128 dikişle.
Galiba ahbap artık sana ulaşacağım.
Yeteneğim geri geldi,
göreceksin artık kutsal dizeler yazacağım.
Hiç yapmadığım şeyler yapıyorum ahbap
Maç seyrediyor ve devamlı topa bakıyorum
Telepati yapıyorum.
Hey ahbap ben arada bir fikir buluyorum.
Kuşlar için küçük şemsiyeler yapabiliriz
Böylece yağmurda ıslanmazlar
Ve içimdeki ağır sözler için de şemsiyeler
Böylece paraşütle iner gibi hafiflerler
Şiirin içine girerken
Bana bazı şarkılar lazım ahbap
hafif şarkılar, acı olmayan şarkılar
çok şarkıya ihtiyacım var
Tutam tutam saçlarımı savuracak şarkılar
Saçlarımla ne yapacağını bilemeyenler
Bir gün onları kaybederler
Böyle bir şey yani ahbap
Çok acıyor. Saçlar zaman zaman
Bana neşeli şarkılar
B harfine notalardan sütyen yapan şarkılar
Bir mutfak cadısıyım şu sıralar
Çeşitli şeyleri çeşitli şeylere karıştırmak
Ve seni düşünmek, mırıldanmak
Bazı büyülü yemekler yapmak
Bazı şifalı yemekler yapmak
Ve kalmak istemek ahbap...
Füsunun yeşil ela gözleri var
Ve pembe plastik fincanı ile kahve getirişi var
Ve bana anne deyişi var
Benim pembe fincandan pembe kahve içişim var
Bu kahveleri seviyorum ahbap
İçimi pembe bulutlar kaplıyor
Şekerli ve tatlı bir biçimde havalanıyorum.
Sonra ağrılar, sonra hastaneler ve sonra doktorlar...
Şeker donup yapışıp kalıyor bir kağıda
Acı bazen öyle yoğun, çok yoğun
Patlak gözlü bir kurbağa
tarifsiz çirkin ve kel.
Edibin kurbağası yakup benimki seyfettin
Neden bilmem işte
Nereden çıktı şimdi seyfettin
Acı dindi diyorum bazen yağmur dindi der gibi
Öyle kendiliğinden ya da tanrı istediğinden
Yüzüklerim yok takmıyorum
kolyelerim yok istemiyorum
Öyle çok şimşek çaktı gece
Ben sonu Z harfi olarak düşündüm
Son harf olarak
Ben Zeni düşündüm ahbap.
Doğdum, doğurdum
Bir insan nasıl büyüyor gördüm
Hayatta kalmak için
Ve hayatta kalmanın yanında
İnandım şiir bir gevezelikti
Şimdi 128 harfli bir şiir var karnımda
Satırlar artık bomboş
Karnımda hissiz bir şiir var
İçimde durmadan bölünen şiirler
Birlikte yok olacağımız şiirler
Birlikte unutulacağımız şiirler
Hiç borcu olmamış şiirler
Ve bu yüzden çok acıyan şiirler
Acı aniden diner yağmurun dindiği gibi
Bazen sadece tanrı öyle istediğinden
Sadece bir mağarada resim çizerim belki
Rüyaların büyük harfle başladığı bir ülkede
Üstümden kaldırılmış bir ölü var
Ahbap senin istediğin o mu?
<end>

<start>
sonbaharların kralı gelirmiş meğer istanbul'a 
ciğerlerimin filmini çektiler 
ciğerlerim artiz oldular icabında 
akut alevlenmiş kronik bir sonbahar gibi bakıyordu 
sigara figüran falan. 
ben kırmızı bir yaprağı oynuyordum esas kız olarak 
uçuşuyordum, uçuşmakmış meğer benim anlamım 
ben bunu geç anladım. 
senin için şiir yazacaktım istanbul 
ismini ağrı koyacaktım. 
oysa bir şiir niyeydi sanki 
yer içer sevişir miydi sanki bir şiir 
hamsi ısmarlar mıydı mesela bir şiir insana? 
fotoğraf çektirebilir miydi mesela hipodromda atlarla? 
rakı içebilir miydi samatya'da 
bir şiir uyur muydu kuş gibi 
başını alıp da kanatlarının altına? 
oysa bir şiir neydi sanki 
ben seni ciğerimin köşesindeki arıza kadar sevdim 
bir şiir seni bu kadar sever miydi sanıyorsun istanbul?
bağırdım sokaklarına kartondan postlar sermiş ayyaşlara 
bana kerametinizi gösterin 
keramatenizi gösterin bana! 
bir dikişte içtim bir şişe geceni 
yıldız komasına girmek istiyordum, 
istiyordum dolunay çarpsındı beni 
kurt adamlarım serbest kalsındı icabında 
kimim fazladan puştluğu varsa bir sigara sarsındı bana 
kin kusulsundu, öç alınsın 
icabında modern kadındım, ne zaman şişmanlasa ruhum 
hemen yarın yeni bir intihara başladım. 
ben fazla yemesem diyorum baylar yani 
bu kadar hınç bana fazla. 
icabında bir allah bir allah daha 
çok tanrılı bir din ederdi 
bırak müridin olayım istanbul
sen beni hep bir şiir sanıyordun istanbul 
oysa çakmaktaşları gibi kıvılcımlıydı gözyaşlarım 
ağlamaktan kızaran bir örnek burnum ve gözaltlarımla 
bu şiiri ben yaralı bir panda vaziyetinde yazdım 
canım yandı 
bu şiiri ben bir yangın vaziyetinde yazdım 
şimdi bırak sana kedilerime süt getiren eski günlerimi anlatayım 
kapıma gül bırakan adamları 
ben de icabında bir hafıza mağduruyum 
cumartesi günleri gayri annemlerle birlikte 
sokaklarında eylemler yapayım. 
benim ne sakal yanığı günlerim oldu 
guruba bak ve beni an 
öpüşmekten yorgun ve kızıl 
bir şiir sana bunları söyler miydi sanıyorsun? 
yağmurlarında yıkanan kırmızı banklarına baktım 
bütün allar bir gün solarmış 
ben bunu geç anladım 
yağmur meğer tanrının zulmüymüş istanbul. 
ağrı neydi, neremdeydi, neresiydi ağrı 
kim bana kalbimin menzilini soracaksa sorsun artık 
ağrıdurmadanağrıdurmadanağrıdurmadan 
ağrı benim durmadan doruğuna tırmandığım 
meğer yüksek bir dağmış.
üstümü ara 
cebimdeki şiiri usulca kaydırayım senden tarafa 
ellerimi de kaldırdım bak 
hazırım tutkumu tutukla. 
şiirsizim 
bu şiir senin ismini ağrı koyar mıydı sanıyorsun istanbul 
ben bu şiiri kusarak yazdım.
ekim 2002, yakında kasımpatları da çıkacaktı.
<end>

<start>
Gecenin vitrinine konulmuş
Büyük bir yakut parçasıydı sabah
Mahalle kahvelerinde
Sıcak çaydan adamların
Yüzleri ağarırdı ilk ışıklarla
Gençlerin güzellerinin makbul olduğu
Tek ülkeydi ülkem
Benimse yüreğim
Koltuk altına sıkıştırılmış,
Yenik bir tavla maçı ertesiydi.
Kumların görmeyeceği yerlerime dokunurdu sabah
Akşamdan kalma titrek ellerini
Sevecenlikle dolaştırırdı kirlenmiş atmosferimde
Dişler arasında çıtırdayan bir çekirdek gibi
Açardım gözlerimi birden
Kırık tahta masalara öykünür, bir sigara yakardım
Dudaklarıma yapışır, yakardı dudaklarımı
Gu-guk-guk! gu guk-guk! taneleri
Sarhoşluğuyla avunurdu tırnaklarım
Bardak diplerinden vişme-cin pıhtıları kazırdı
Herşey açıklığa kavuşurdu
Gözlerim ormanda kaybolmuş çocuk gözü renginde
Acemi ve pazartesi olurdu
Kara sürmeler çekerdim gözlerime
İzinliydim nasıl olsa dezavantajı bol şiirler yazmaya
Tartıl be abla! derlerdi
Karınca gibi ince belli çocuklar
Güvercinlere yem at
Sevgiline bir gül hediye et
Bulvar yolundan geçen otobüslere
Hiç binmemiş olduğumu bilmezlerdi
Üzümlerden ayrı bir üzümdüm
Bilmezlerdi
Bir üzüm yüzsüzlüğüyle:
Tartın beni derdim
Tartardı çocuklardan biri
Binalar eğilir bakardı iç çekerek
Camları ışıldardı.
Küçük, nasırlı bir avuçtan
Avuçlarıma dökülürdü tüm şehir
Alır yüzüme sürer
Güvercinlere emanet ederdim yüzümü
Aç gagalarını ıslatırdı gözyaşlarım
Kurumlu bir saat kulesi kur yapardı bana,
Çeyrek geçmişiyle övünen o topal.
Bir gül uzatırdı çocuklardan biri
Ellerimden güle yalnızlık batardı
İçi bulanırdı yalnızlığımın
Kusardı serseriliğini en görkemli meydana.
<end>

<start>
Müjde Bilir'e
İki sigaram kaldı bu gece için maviş anne
İki muhabbet kuşum.
İki kendim varmış maviş anne
Biri benmişim, biri mutsuz
Ben ölürsem maviş anne, mutsuza kim bakacak? 
Dünyaya bile bir dünya anne lazım.
Biri sen ol maviş anne, biri ben.
Dünyanın bütün sabahlarına iki bilet al da
birlikte gidelim maviş anne
Bana da kendi serüvenimden bir yer ayırt,
Şefkate söyle o da gelsin.
Özledim onu, o da gelsin saçlarıma dokunsun
Bilir misin, büyüler bile ninniyle büyür
Temiz kokan pazen gecelikler, şehriye çorbası...
Hepsi, hepsi ninniyle büyür.
Bilir misin maviş anne? 
Ben çekildiğim her fotoğrafta
Defolu bir kelebek gibi çıkarım.
Mavi kareli gömleğiyle hatırladıkça babamı
Kırpıp kırpıp fotoğrafları, döküyorum başımdan aşağı
Sanırım ben assolist oldum maviş anne
Şimdi mutluyum
Geçmişini mi yok ettin kızım diye soran
Bir babadan kurtuluşumu kutluyorum
Babama söyle, o gelmesin maviş anne
Birileri mutsuzsa, mutsuzlara nergis yolla,
Bir kırmızı battaniye,
onlara bir mutluluk çadırı yolla
sonra belki, ben de gelirim
Kuşlarımı da bırakayım gitsinler
Dışarıda ölürler mi sence
Postacı mektup bile getirmezse onlardan
Ben bir anne gibi ağlarım sonra
Bırakmayayım, gitmesinler bari maviş anne
Ölürler yazık dışarıda! 
Onlar birer yıldız olursa
Biri mavi, biri yeşil
Ben onlara bakarım maviş anne.
Kalbimi de büyüttüm sonunda
Artık bazen gözlerime tırmanıp bakıyor sokağa
Kirpiklerime tutunuyor, o ince parmaklıklara
Öyle çok büyüdü yani, görsen şaşarsın.
Kalbim sanırım büyüyünce
Sokaklarda ağlayan biri olacak
Rezillik yani maviş anne! 
Kalbim komik kaçacak
Kaçmaması için sen en iyisi kalbime de
Benim serüvenimden bir yer ayırt
Aman, mutsuz bir yer olmasın!
İki sigaram kaldı bu gece için
Yüzyıl yetecek çocukluğum,
İki muhabbet kuşum,
Biraz da ateşim var.
Dua ediyorum ateşe
Vazgeçsin diye beni yakmaktan bu gece
Dünyanın bütün sabahları için iki bilet al maviş anne
Aman umutsuz bir yer olmasın!
İki kendim varmış maviş anne
Biri benmişim biri mutsuz
Ben ölürsem maviş anne, mutsuz için
Dünyanın bütün sabahlarına bir bilet al.
Ben ölürsem mutsuza iyi bak!
<end>

<start>
Mahallemizde bomba patladı
Martılar çok uçtular
Mahallemizin çığırtkan gözyaşları olup havaya saçıldılar
Bu bir çocuk romanıydı, artık anlaşılmıştı
Çocuk sonunda ölecekti, geleneklerimize göre
Son duası olarak patlamış mısır sunacaktı tanrıya
Bu bir oyun romanıydı, bir araf
Sırtından bıçaklanacaktı daima çocuk
Sendemibrütüs balığı kızartacaktı şiirin kara tavasında
Yanında roka, üstüne tahin helvası
Şangur şungur bir romandı bu, anlaşılmıştı
Gözlerdeki buğu camlar gibi kırılıp inecekti aşağıya.
Biz de ölmüş olabilirdik dedi Leman
Bu söz nedense aklımda kaldı.
Bazı geceler uyanıp sigara içiyorum karanlıkta
Odamdaki aynada yanıp sönen küçük kırmızı bir yıldızım
Musevi bir kadının ruhu dolaşıyor evde, ya da Müslüman
Ya da ateist bilmiyorum
Gelip yamuk tabloları düzeltiyor, biraz çorba içiyor mutfakta
Sanırım yağmuru yapısalcı bir yaklaşımla karşılıyor
Saçma bir kadın, anlaşılmaz
Ama iyidir saçmalamak dostlarını satmaktan
İyidir adanmak, yalandan
Bir çocuk romanı olarak anlaşılmıştım artık.
<end>

<start>
Hergün uzak ülke kırpıntıları dökülür
Güneşin ceplerinden. 
Yoksul aile babası cebi gibi,
Biraz kasvetli ve susam kokulu.
Sanki gretagarbo artisti ölür gibi
Gün batana dek karabasanlar dolaştırır
Sokaklarda hırdavatçılar, 
Gecenin her köşesinde sarhoşlar gündüzü kusarlar.
Güneş vergi iade zarflarında saklanır.
Ucuz elbise askılarında tiril tiril
Amortiden bir deniz sallanır.
Sabaha karşı nemli bir ıslık, 
Bir köşede siftinip duran sokak kedilerinin 
Tüylerini tarazlar.
Yampiri bir yağmuru seyreder
Dizilip rengârenk, pis kediler.
Boyozcular
Elleri yağlı, gözleri yağlı, 
Gönülleri yağlı pis adamlar.
Güvenoyu alamamış martılar.
Kemeraltı çarşısına alışverişe çıkarlar. 
Otuziki yerinden bıçaklanmış aşklar damlar gözlerinden. 
Kulenin altında bekler her öğlen Mr.Parkinson.
Bu şehirde adamın biri
Her öğlen bir deprem bekler.
<end>

<start>
Öyle bir hayat yaşıyorum ki, 
Cenneti de gördüm, cehennemi de.
Öyle bir aşk yaşadım ki, 
Tutkuyu da gördüm, pes etmeyi de.
Bazıları seyrederken hayatı en önden, 
Kendime bir sahne buldum oynadım.
Öyle bir rol vermişler ki, 
Okudum okudum anlamadım.
Kendi kendime konuştum bazen evimde.
Hem kızdım hem güldüm halime
Sonra dedim ki ' söz ver kendine '
Denizleri seviyorsan, dalgaları da seveceksin.
Sevilmek istiyorsan, önce sevmeyi bileceksin.
Uçmayı seviyorsan, düşmeyi de bileceksin.
Korkarak yaşıyorsan, yalnızca hayatı seyredersin.
Öyle bir hayat yaşadım ki, son yolculukları erken tanıdım.
Öyle çok değerliymiş ki zaman, 
Hep acele etmem bundandı
 Anladım...
<end>

<start>
Öyle bir hayat yaşadım ki
Cenneti de gördüm cehennemi de
Öyle bir aşk yaşadım ki
Tutkuyu da gördüm pes etmeyi de
Bazıları seyrederken hayatı en önden
Kendime bir sahne buldum oynadım
Öyle bir rol vermişler ki
Okudum okudum anlamadım
Kendi kendime konuştum bazen evimde
Hem kızdım hem güldüm halime
Sonra dedim ki "söz ver kendine"
Denizleri seviyorsan, dalgaları da seveceksin
Sevilmek istiyorsan, önce sevmeyi bileceksin
Uçmayı seviyorsan, düşmeyi de bileceksin
Korkarak yaşıyorsan, yalnızca hayatı seyredersin
Öyle bir hayat yaşadım ki, son yolculukları erken tanıdım
Öyle çok değerliymiş ki zaman
Hep acele etmem bundan,
Anladım...
<end>

<start>
Köprünün üstünde durmuşum geçende
Karanlık  geceye bürünmüşüm.
Bir türkü duyulur uzaklardan
Altın damlalar yağardı bir de
Ürperen aynasında suyun
Gondollar, ışıklar, bir de müzik
Geçmiş kendinden, yüzdüler alaca karanlığa doğru 
Ruhum, şu görünmez parmakların dokunduğu çalgı, 
Bir venedik türküsü söyledi gizlice, 
Boyam boyam mutluluk içinde ürpererek.
__Bir duyan varmı dersin?
<end>

<start>
Kararan havayla, 
çiyin avuntusu olmaktayken 
yeryüzüne doğru, 
görülmezce, işitilmeden 
-çünkü yumuşacık patikler giyinir 
avutucu çiy, bütün avuntuyla yumuşamışlar gibi- 
anımsarsın sen, sıcak gönül, anımsarsın, 
bir zamanlar nasıl susadığını, 
kutsal gözyaşı ile çiy yağmurlarını özleyerek 
yanıp tutuşurken, bitkinlikle susadığını, 
kem gözlü akşamüstü güneşinin bakışları 
sararmış otlu patikalar üzerinde 
kararmış ağaçların içinden geçip dolaşırken çevrende, 
güneşin kör edici kor bakışları, acı vermekten haz duyan.
“Hakikatin yavuklusu -sen ha? diye alay ederlerdi- 
hayır! bir şair sadece! 
bir hayvan, kurnaz yırtıcı sürüngen, 
yalan söylemesi gereken, 
bilerek isteyerek yalan söylemek zorunda, 
av arzusunda, 
elvan elvan maskelenmiş, 
kendine maske, 
kendine av 
bu ha –hakikatin yavuklusu? .. 
sadece deli! sadece şair! 
sadece parlak parlak laf eden, 
deli maskelerinden dışarı renkli renkli konuşan, 
yalancı söz köprülerine tırmanan, 
yalandan gökkuşakları üstünde 
kalp gökler arasında 
dolanıp duran, sürünüp duran- 
sadece deli! sadece şair! ..
Bu ha –hakikatin yavuklusu? .. 
durgun değil, dik donuk soğuk değil, 
tasvirleşmemiş, 
heykelleşmemiş, 
tapınakların önüne dikili değil, 
bir tanrıya kapı bekçisi değil: 
hayır! bu çakılı erdem tasvirlerine düşman, 
yabanlar ona daha rahat tapınaklardan, 
kedi haylazlığıyla dolu 
her pencereden zıplayıp 
hop! her rastlantının peşinden 
koklaya koklaya her yabanıl ormana dalansın sen, 
yabanıl ormanlarda 
renkli tüylü yırtıcı hayvanlar arasında 
günahkarca sağlıklı, güzel, elvan gezinirsin, 
arzulu dudaklarınla, 
kutluca alaycı, kutluca şeytani, kutluca kan emici 
yırtıcı yırtıcı, sinsi sinsi, yalancı yalancı gezinirsin...
Ya da kartal gibi, uzun, 
uzun dik dik uçuruma, 
kendi uçurumuna bakan kartal gibi...
-Nasıl da yukarıya, 
aşağıya, içeriye, 
hep daha derin derinliklere halkalanıyor uçurum! - 
sonra, 
ansızın, 
düz uçuşla 
aniden dalarak 
kuzuların üzerine çullanmak, 
birden aşağıya, yırtıcı açlıkla, 
kuzu arzusunda, 
bütün kuzu ruhlara kızgın, 
öfkeli bütün erdemlice, 
koyunca, kıvırcık kıvırcık 
göz kırpıştıran, koyun sütü iyilikle alıklaşmışlara...
Böylesine 
kartalcadır, parsçadır. 
şairin özlemleri, 
senin özlemlerin, binlerce maske altında, 
sen ey deli! sen ey şair! ..
Sen ki bakarken insana, 
tanrı bakar gibidir koyuna- 
insandaki tanrıyı paralamak 
insandaki koyunu paralar gibi 
paralarken de gülmek-
Bu, işte senin kutluluğun, 
bir parsın, bir kartalın kutluluğu, 
bir şairin, bir delinin kutluluğu! ..
Kararan havayla, 
ayın orağı 
mor kızıllıklar arasında yeşil yeşil, 
hasetle, sinsi sinsi dolanırken,
-Güne düşman, 
her dolanışta biçerken 
gülden döşekleri gizlice, 
çökertene dek, 
gecenin derinliğine uçuk uçuk gömene dek:
Ben de öyle düştüm bir kez 
hakikat çılgınlığımdan aşağıya, 
gün özlemimden aşağıya, 
günden yorgun, ışıktan bıkkın 
-aşağıya, akşama, gölgeye çöktüm 
bir hakikatten 
bağrı yanık, susamış 
-anımsıyor musun hala, anımsıyor musun, sıcak gönül, 
nasıl susadığını? 
sürülmüştüm 
tüm hakikatten! 
sadece deli! sadece şair! ..
Çev: Oruç Aruoba
<end>

<start>
Haykırışan kargalar 
Darmadağın uçuşuyor kente doğru.
Neredeyse yağacak kar
Yeri yurdu olana ne mutlu!
Donmuş kalakaldın,
Hanidir gözlerin arkada! 
Boşuna kaçışın, ey çılgın,
Kıştan uzaklara!
Dilsiz ve soğuktur binlerce çöle 
Açılan bir kapıdır dünya! 
İnsan senin yitirdiğini yitirse
Bir yerlerde duramaz bir daha!
Sen şimdi solgun, sarı
Kış gurbetlerine lânetli,
Hep soğuk gök katlarını 
Arayan bir duman gibi.
Uç git, kuş, söyle ezgini
Issız çöl kuşlarının sesiyle! 
Göm, gizle, ey çılgın, kanayan kalbini
Buzların, alayların içine!
Haykırışan kargalar
Uçuşuyor kentten yana, dağınık; 
Neredeyse yağacak kar
Yeri yurdu olmayana çok yazık!
F. Nietzsche
(çev. Behçet Necatigil)
<end>

<start>
Evet, biliyorum nereden geldiğimi 
Daim aç bir alev gibi 
Yakıp tüketirim kendimi 
Işığa döner anladığım herşey 
Geride bıraktığım ne varsa kül 
Ateş benmişim demek ki
Friedrich NİETZSCHE
ingilizceden çeviren: şaban öztürk
ECCE HOMO
Yes, I know from where I came! 
Ever hungry like a flame, 
I consume myself and glow. 
Light grows all that I conceive, 
Ashes everything I leave: 
Flame I am assuredly.
Friedrich NİETZSCHE
<end>

<start>
Kim ısıtır, kim sever beni daha?
Sıcak eller uzatın bana!
Yürek mangalları uzatın bana!
Vurulup düşürülmüş çırpına çırpına, 
can çekişenler gibi, ayakları ovuşturulan,
sarsılmışım, ah! Bilinmeyen ateşlerle yana yana,
sen peşimdesin, ey Düşünce!
Adlandırılamaz! Açıklanamaz! İğrenç!
Sen, ey bulutların ardındaki avcı!
Yerle bir olmuşum senin şimşeklerinle,
sen alaycı göz, dikmişin gözünü bana karanlıklardan!
Yatıyorum öyle,
kıvrılarak, çırpınarak, işkencesiyle
bütün sonsuz ezaların,
vurdun beni
sen ey zalim avcı,
sen ey tanınmaz - T a n r ı...
ur, daha derine vur!
Bir kez daha, haydi vur!
Kopar, parçala bu yüreği!
Niye bu işkence
körelmiş oklarla?
Neye göz koydun böyle,
usanmadın mı bu insan işkencesinden,
acı vermekten haz duyan Tanrı şimşeği gözlerle?
Öldürmek değil istediğin,
yalnızca eziyet, eziyet etmek mi?
Bana - niye eziyet ediyorsun,
sen, ey acı vermekten haz duyan tanınmaz Tanrı?
Ha ha!
Usul usul sokuluyorsun
böylesi gece yarısında? ...
Ne istiyorsun?
Konuş!
Üstüme geliyorsun, sıkıştırıyorsun beni,
Ha! Çok yaklaştın yanıma!
Soluğumu duyuyorsun,
yüreğimi dinliyorsun,
kıskanç seni!
   - neden kıskanıyorsun beni?
Git! Defol!
O merdiven de niye?
İçeri mi girmek istiyorsun,
yüreğime tırmanmak,
en mahrem
düşüncelerime tırmanmak?
Utanmaz! Tanınmaz! Hırsız!
Ne çalmak istiyorsun?
Ne gözetlemek istiyorsun?
Ne işkencesi etmek istiyorsun?
Sen ey işkenceci!
sen - Cellat - Tanrı!
Yoksa köpek gibi,
taklalar mı ataydım karşında?
teslim mi olaydım, kendimden geçerek
sevginle - sırnaşarak?
Boşuna!
Sürdür batırmanı!
Zalim diken!
köpek değilim - avınım yalnızca senin,
zalim avcı!
en gururlu esirinim,
en ey bulutların ardındaki haydut...
Konuş artık!
Ey şimşeklerin ardına gizlenen! Tanınmaz! konuş!
Ne istiyorsun, ey Eşkiya... b e n d e n?
Nasıl?
Fidye mi?
Ne istiyorsun fidye diye?
Çok iste - böylesi yaraşır gururuma!
ve az konuş - böylesi yaraşır öteki gururuma!
Ha ha!
Beni - istiyorsun ha? beni?
herşeyimle beni? ...
Ha ha!
Ve işkence ediyorsun bana, delisin ya işte, 
gururumu kırıyorsun işkencenle?
S e v g i ver bana - kim ısıtır ki beni daha?
kim sever ki beni daha?
sıcak eller uzat bana,
yürek mangalları uzat bana,
bana, yalnızların en yalnızına,
buzunu ver ah! yedi kat donmuş buz,
düşmanları bile
düşmanları özlemeyi öğreten,
ver, evet, teslim et,
ey zalim düşman
bana - k e n d i n i!
Kaçıyor!
Bu kez o kaçıyor,
tek yoldaşım,
en büyük düşmanım, tanınmazım benim,
Cellat-Tanrım benim! ...
Hayır!
gel geri!
bütün işkencelerinle birlikte geri gel!
Bütün gözyaşlarım
sana akıyor,
yüreğimin son alevi
seni aydınlatıyor.
Gel, geri gel,
tanınmaz Tanrım! A c ı m   benim!
son mutluluğum benim! ...
(***)
<end>

<start>
Sen, ey çalan, gözlerin masum mu sanırsın 
Aşırdığın bir tek düşünce mi, aldanırsın! 
Kim ki böyle hem şerefli ve namussuz 
Yemlen avuç dolusu sana verilenden sonsuz 
Al benden olan herşeyi 
Ye kalan masumluğu da temizlen ey domuz!
Friedrich NİETZSCHE
Almanca aslından çeviren: Şaban Öztürk
Für falsche Freunde
Du stahlst, dein Auge ist nicht rein — 
Nur Einen Gedanken stahlst du? — Nein, 
Wer darf so frech bescheiden sein! 
Nimm diese Handvoll obendrein — 
Nimm all mein Mein — 
Und friß dich rein daran, du Schwein!
Friedrich NİETZSCHE
<end>

<start>
öylesine geniş ki yüreğim bir deniz gibi, 
güler yüzün bir güneş ışığınca
tatlı ve derin yalnızlığında, 
dalganın dalgaya sessiz karıştığı yerde. 
gece mi bastırdı? gün mü yoksa? bilmiyorum.
güler bana o tatlı o sevimli
güneş ışıltılı yüzün, 
ben bir çocuk gibi mutluyum.
gece yarısı bir de rüzgar
yavaştan yavaştan pencereme çarpar. 
bir sağnak başlamış inceden
damlar odama yavaşça. 
mutluluğumun düşüdür benim, 
rüzgar gibi yalar geçer yüreğimi. 
bir buğudur o bakışında senin.
bir yağmur tadıyla sarar yüreğimi.
<end>

<start>
Oraya gitmek istiyorum, oraya
Artık güvenim var koluma, kendime
Önümde uzanan açık deniz
Bir gemi taşıyor beni engine.
Her şey pırıl pırıl, daha yeni
Uyur mekânda, zamanda öğle vakti
Yalnız senin gözlerin, ey sonsuz! 
Senin bakışın seyreder beni.
Çeviri: Selâhattin BATU
<end>

<start>
Burada, adanın denizlerin ortasında çıkıverdiği,
bir kurban taşı gibi birdenbire yükseldiği yerde,
burada, kara göklerin altında tutuşturuyor
Zerdüşt koca ateşini,
yollarını kaybetmiş gemicilere işaret ateşi,
bir cevap verebileceklere soru işareti...
Beyaz-gri karınlı bu alev
-arzulaması yalıyor soğuk uzaklıkları,
hep daha arı yüksekliklere uzatıyor boynunu-
sabırsızlıkla dikelmiş bir yılan:
bu işareti takıyorum kendi kendime.
Benim ruhumdur bu alev:
Kanmazca susuz hep yeni uzaklıklara,
durgun yalazını fırlatıyor, yukarlara.
Ne demeğe kaçtı Zerdüşt hayvandan da insandan da? 
Ne demeğe bıraktı sağlam karaları? 
altı yalnızlığı tanımıştı bile
ama yetmedi ona denizin yalnızlığı,
ada bıraktı tırmansın, tepe bıraktı yansın, alev olsun,
bir yedinci yalnızlığı, yukarıya,
attı şimdi oltasını arayışla,
Ey yollarını kaybetmiş denizciler! Ey sönmüş yıldızların artıkları! 
Siz ey geleceğin denizcileri! Ey keşfedilmemiş gökler!
İşte atıyorum bütün yalnızlara oltamı:
bir cevap verin alevin sabırsızlığına,
yakalayın bana, yüksek dağlarda bekleyen balıkçıya
yedinci, sonuncu yalnızlığımı!
Çeviri: Oruç ARIOBA
<end>

<start>
Dört nala koşan atlar
Uzaklara götürür beni,
Korkmadan, doludizgin.
Gören tanır beni,
Ve tanıyan
Yurtsuz Adam diye seslenir.
           Haydi, haydi! 
           Asla bırakma beni,
           Yazgım, ey parlak yıldız!
Kimse bana soramaz,
Nerelisin diye.
Asla bağlanmadım bir yere
Ve geçip giden zamana.
Özgürüm kartallar gibi.
           Haydi, haydi! 
           Asla bırakma beni,
           Yazgım, ey tatlı Mayıs!
Neden inanayım ki? 
Bir gün öleceğime,
Kekre ölümü öpeceğime.
Mezara mı düşeyim,
Bir daha içmeyeyim mi
Yaşamın nazenin köpüğünü? 
          Haydi, haydi! 
          Asla bırakma beni,
          Yazgım, ey renkli düş!
(1859)
Çeviri: Kenan HANOK
<end>

<start>
Hiç kimse yok kimsesiz
Herkesin var bir kimsesi
Ben bugün kimsesiz kaldım
Ey kimsesizler kimsesi
*******
Kimse aradığım yollarda
Kimsesizlik kimsem oldu
Dinsin artık hicranın cana 
Kimse aradığım yollar
Kimsesiz kimselerle doldu
<end>

<start>
Ağlasa derd-i derûnum çeşm-i giryânım sana
Âşikâr olurdu gâlib râz-ı pinhânım sana
(Sevgili!)   İçimdeki dertler ile, yaş dolu gözlerim senin için ağlayacak olsa, (gönlümdeki)   gizli sırlarım (gözyaşlarıma)   gâlip gelir ve (sırlar)   sana aşikâr olurdu.
Mesned-i hüsn üzre sen ben hâk-i rehde pâymâl
Mûr hâlin nice arz ede Süleyman'ım sana
Sen güzellik tahtında (oturuyorsun) : bense yolunun toprağında pâymâl (ayaklar altında)   kalmışım. Hâl bu iken a Süleyman'ım, sana bir karınca (denli âciz olan)   durumumu nasıl arz edeyim?         ' Divân edebiyatında Süleyman ihtişâmı; karınca da acziyet ve zayıflığı temsil ettiği için şair de kendini karınca; sevgilisini Süleyman olarak nitelendirmiştir.'
Şem'i gör kim meclisinde ağlayıp başdan çıkar
Hoş yanar yıkılır ey şem'-i şebistânım sana
Muma da bak! Senin (bulunduğun)   meclisinde ağlayıp baştan çıkmakta. Ey odamı aydınlatan! O mum senin için ne de hoş yanıp yıkılıyor. 'Mum yanarken, baştaki fitilin kenarlarından ağlıyormuş gibi akar. Şair buna gıpta ediyor ve onu sevgilinin aşkı ile baştan çıkmış veya o uğurda başını vermiş olarak gösteriyor.'
Subh gibi sâdık olduğum gam-ı aşkında ben
Gün gibi rûşen durur ey mâh-ı tâbânım sana
Ey ay gibi parlayan sevgilim! Benin sana karşı, aşkının yolunda sabah kadar sâdık olduğum, (doğrusu)   gün gibi âşikârdır.
Dün rakîbin cevrini men' eyledin ben hastadan
Eyledi te'sir gûyâ âh u efgânım sana
Dün rakiplerimin, aşkının hastası olan bana yaptıkları eziyetleri meneyledin. Galiba âh ve feryatlarım sana tesir etmiş!
Zahm-ı hicrân şerhi çün mümkün değildir dostum
Sîne-çâkinden haber versin girîbânım sana
Dostum! Anlaşılan o ki (bağrımdaki)   ayrılık yarasının şerh etmek mümkün görünmüyor. (Bari)   açık duran şu yakam, (aşkından dolayı)   göğsümdeki (şerha şerha olmuş)   yarıkları sana göstersin (de insafa gel!)
Eyleme gönlün gözün cevr ile Avnî'nin harâb
Dürr ü gevherler verir bu bahr ile kânım sana
(Sevgilim!)   Eziyetlerinle Avnî'nin gözlerini ve gönlünü harap etme! Zira bu deniz (gibi coşkun gözlerim) , sana inciler; bu maden ocağı (gibi gönlüm)   de mücevherler sunar.
<end>

<start>
Sâkiyâ mey sun ki bir gün lâlezâr elden gider
İrüşür fasl-ı hazan bâg ü bahâr elden gider
Her nice zühd ü salâha mail olur hâtırum 
Gördügümce ol nigân ihtiyar elden gider
Şöyle hâk oldum ki âh itmeğe havf eyler gönül 
Lâ-cerem bâd-ı sabâ ile gubâr elden gider
Gırra olma dilberâ hüsn ü cemâle kıl vefa 
Baki kalmaz kimseye nakş ü nigâr elden gider
Yâr içün agyâr ile merdâne ceng itsem gerek 
İt gibi murdar rakîb ölmezse yâr elden gider
<end>

<start>
Bâde-i nâb ile buldu rûh-ı cânân revnak
Gûyiyâ güller ile buldu gülistân revnak
Zülf-i miskîn ki rûh-ı yâr ile tâbende durur
Şem'-i pürnûr ile san buldu şebistân revnak
Göricek yaşımı naz ile salınır ol yâr
Cûyibar ile bulur serv-i hırâmân revnak
İşidip nâlemi handân olur ol yâr bulur
Na'ra-i bülbül ile gonca-i handân revnak
Eşk-i çeşmimle olur lâ'l-i leb-i yâr ferah
Tâb-ı kevkeble bulur lâ'l-i Bedahşân revnak
Hatt u hâl ile bulur Avnî rûh-ı yâr şeref
Bâblarla nitekim buldu Gülistân revnak
<end>

<start>
Bağda gülden bahseden yanağını kasdeder
Serviden söz açanlar endamını kasdeder
Dilbere vasıl olmak dar-ı dünyadan murad
Aşık aşkın derdi ile dermanını kasdeder
Bu fani dünya için değmez kuru kavgaya
Ecel ki bu dünyanın ziyanını kasdeder
Yıldızlardan yücedir gözyaşı eşiğinde
Bu bulutlar ahımın dumanını kasdeder
Ey Avni beyti bozma bahsi ağyar eyleyip
Şiir o ki sadece cananını kasdeder
Bu fani dünya için değmez kuru kavgaya
Ecel ki bu dünyanın ziyanını kasdeder
Gözümden akan yaş mıdır kan mıdır
Lebun yadına lal-u mercan mıdır
Gönülde ne var ise faş etti göz
Seni sevdiğim yar pinhan mıdır
Gözüm ile derya nice bahseder
Gözüm gibi ol gevher efşan mıdır
Gönül ızdırap ile oldu helak
Gelin görün ol afeti can mıdır
Demiş Avni’ye ben cefa etmezem
Ona cevreden yoksa devran mıdır
Avnî
Kasd: Niyet. Tasavvur. İsteyerek. Niyet ederek.
Dil-ber: (Farsça)   Gönül alan, kalbi çeken. Güzel, dilber.
Vâsıl: Ulaşan, erişen, kavuşan. Hakka vâsıl olan.
Dâr: Yer, mekân, konak.
Murad: İstenerek, ümid ederek beklenen. Arzu edilen şey. Gâye. Maksad. Emel.
Ziyan: (Farsça)  Zarar, ziyan, kayıp, hasar.
Eşik: Çukur yer(“Gözyaşı eşiğinde”)
Ağyar: Başkaları, yabancılar, eller
Lebun: Sütlü hayvan. Sütü bol olan hayvan.
Yâd: Gönül, hatır. Anma. Hatırda tutma. Zikretme. Hatır, gönül.
Lal: Kırmızı. Al renk. Dudak. Kırmızı ve kıymetli bir süs taşı.
Mercan: Denizde geniş resif meydana getiren ve mercanlar takımının örneği olan hayvan ve bunun kalkerli yatağından çıkarılan çoğu kırmızı renkte ve ince dal şeklinde bir madde(Canlı) .
Faş: Meydana çıkmış. Yayılmış. Anlaşılmış olan.
Pinhan: Gizli, saklı, hafi, mahfi, mestur, müstetir.
Gevher: Elmas, cevher, mücevher. İnci. Bir şeyin künhü ve esası. Hakikat. Özü.
Efşan: Dağıtan, saçan, serpen.
Afet: Belâ. Musibet. Büyük felâket. Dâhiye. Mc: Son derece güzel.
Cefa: Eziyet. Sıkıntı. Zulüm.
Cevir(cevr) : 1.Cefa, eziyet, sıkıntı, üzüntü. Zulüm. 2.Tas: Tarikat adamının ruhen ilerlemesine mâni olan şey.
Devran: Devir, felek, zaman, deveran, dünya.
<end>

<start>
Aşk ile viran iden gönlini ma’mûr istemez
Hâtırın mahzûn iden bir lahza mesrur istemez
Hâk-sâr olup hevâ ile gubâr olan gönül
Hâk-i râh-ı yârdan bir dem özin dûr istemez
Hoş gören âkil fena tavrını şöhret gözlemez
Künc-i uzlet isteyen kendüyi meşhur istemez
La’l-i nâba meyi kılmaz bağrını pür-hûn iden
Dâmenin pür-eşk iden lü’lü-yi menşur istemez
Aşk nakdi bir hazînedür ana yokdur zeval
Mâlik olan ‘Avniyâ bir gence gencûr istemez
<end>

<start>
Anne ben geldim, üstüm başım
Uzak yolların tozlarıyla perişan
Çoktan paralandı ördüğün kazak
Üzerinde yeşil nakışlar olan
Anne ben geldim, yoruldum artık
Her yolağzında kendime rastlamaktan
Hep acılı, sarhoş ve sarsak
Şiirler çırpıştıran bir adam
Kurumuş kuyunun suyu, incirin 
Sütü çoktan çekilmiş
Bir zamanlar dünya sandığım bahçeyi
Ayrık otları, dikenler bürümüş
Kapıdaki çıngırak kararmış nemden
Atnalı ve sarmısak duruyor ama
Oğlum, mektup yaz diyen
Sesin hala kulaklarımda
Anne ben geldim, ağdaki balık
Bardaktaki su kadar umarsızım
Dizlerin duruyor mu başımı koyacak? 
Anne ben geldim, oğlun, hayırsızın..
<end>

<start>
Yüreğimi bir kalkan bilip sokaklara çıktım
Kahvelerde oturdum çocuklarla konuştum
Sıkıldım, dertlendim, sevgilimle buluştum
Bugün de ölmedim anne
Kapalıydı kapılar, perdeler örtük
Silah sesleri uzakta boğuk boğuk
Bir yüzüm ayrılığa, bir yüzüm hayata dönük
Bugün de ölmedim anne
Üstüme bir silah doğruldu sandım 
Rüzgar, beline dolandığında bir dalın
Korktum, güldüm, kendime kızdım
Bugün de ölmedim anne
Bana böylesi garip duygular
Bilmem niye gelir, nereye gider? 
Döndüm işte; acı, yüreğimden beynime sızar 
Bugün de ölmedim anne.
(1979)
<end>

<start>
Bırak kalsın masada ekmek	
Testide  su
Ayna  puslu, pencere camı kirli
Bırak kalsın saçların dağınık, 
Gözlerin uykulu.
Saksıdaki çiçek susuz, kedi
Yalını bekler bir köşede
Bırak kalsın meyve ağaçta, 
Kırlangıç havada
Dama düşen ince yaz yağmuru...
Yoruldun artık, bütün gün
Didinip durdun
Toprak bile, gök bile, deniz bile
Bir yerde yorulur
Bırak kalsın süpürge duvarda, 
Sabun kovada
Anne, gel yanıma otur.
<end>

<start>
Odamın ışığı yanıyor bütün gece
Ellerimi dizlerime koyup, ikibüklüm
Bir olağandışılık arayarak
Gördüğüm, duyduğum her şeyde
Öylece oturuyorum; 
Güneş parmaklarını sürünceye dek
Koyu bir karanlığa
Bulanmış pencereme...
Bir gece kelebeği
Dolanıyor lambanın çevresinde
Usuldan bir rüzgar esiyor
Yaşlı incir ağacının dallarına yürüyen
Sütün sesini duyabiliyorum
Deniz az uzakta
İç geçiriyor boyuna
Seninle konuşurduk baba
Böyle gecelerde, iki bilge gibi
Karşılıklı bakışarak
Bazı şeyleri kavrayamasam da, dinlerdim
Belki sen de yeni bir şeyler bulurdun geçmişte
O dupduru yüreğini, yılların
Unutulmuş sularına bırakarak.
İşte, bir minder daha koydum yanıma
Henüz sıcak
Sanki yeni kalkmışsın üstünden
Terliklerin şuracıkta, getireyim
Çayı da ocağa koyarım istersen.
Annemse haber bekliyor ruhlardan
Namaz kılarak, tesbih çekerek
Sen olsan
Gülerdin bıyık altından
- Ben gülemiyorum baba! 
Ama bir insanı yüreğinde duymak için
Araya bazı kurallar koymaya ne gerek var
Anlayamıyorum, eğilip kalkmaya
Dualar okumaya?
Ağır aksak adımlarla yürüyen gece
Bana bir şeyleri anımsatıyor
Boynu uykudan arasıra düşerek
Pencerenin kanatlarına yaslanmış bir anne
Kuytu karanlık bir yolda
Kocasının ayak seslerini arıyor
Bir çocuk, sedirin üstünde
Yüzünü ders kitabına gömmüş
Saate bakıp, geceyi dinleyip
Kitabından bir yaprak çeviriyor.
Sessizliğin sığınaklarına gömülmüş evlerde
Yanan tek tük ışıklar var
Bekçi düdükleri
Birbirlerine selam yolluyor
O daracık sokakların ardından
Bir vukuat yok
Asayiş berkemal!
Sokakta biri bağırsa
Sanki tavan çökecek
Kadınla çocuğun üstüne...
Bu sokak ne zaman çınlar
Belli belirsiz ayak sesleriyle? 
Bu kapı ne zaman çalınır? 
Anne, görevini yapmış biri gibi
Usul usul kalkar yerinden
Çocuk ne zaman sıçrar?
Açılır kapı, girersin içeri
Yüzünde sarhoşlara özgü
Tuhaf bir gülümseme
Kaldırıverirsin omzuna beni
Sorarım:Baba niye geç kaldın böyle? 
Eski bir türküyle
Kesersin sözümü...
III
Pijamalarını giydirdik
Sigaralarını, çamaşırlarını, terliklerini
Doldurduk bir çantaya
Saate baktım: Sabah yedibuçuk
Gözlerini tavana dikmiş öylece duruyordun
Arasıra bakışların
Usulca kayıyordu bana
Ben henüz öğrenmemiştim
Hasta babayı üzmemek için
Gülümser görünmeyi..
Kardeşlerimin ağlayışlarını duyuyordum
Yandaki odadan
- Sen de duyuyordun
Bir şeyler söylemek istedin, konuşamadın
Bir yudum su içtin
İskemlenin üstündeki bardaktan
Sonra sessizce devirdin başını yastığına
Göstermek istiyordun sanki
Çok önceden öldüğünü..
Az sonra aniden patladı kapıda
Bir cankurtaran düdüğü...
Akşamdır. Güneş uyuklar evlerin çatılarında
Tasını tarağını toplayıp
Gitmeye hazırlanan
Bir gezgindir sanki
Hoşçakal demek için son bir kez uzanır
Gözlerini uzaklara bağlayıp
Pencereden dışarıya bakan çocuğa.
Akşamdır. Babalar ellerinde ekmeklerle
Yürürler kaldırımlarda.
Genç bir oğlan
Ağacın altında şiir okur sevgilisine
Camları titreterek
Bir kamyon geçer sokaktan.
Akşamdır. Çocuklar elele tutuşup
Dönerler artık okullarından...
...Çalar kapı
Görünür annenin sapsarı yüzü
Binlerce kanadı kırık kuş o sıra
Uçmaya çalışırlar kentin üstünde
Bağırırlar:
- Baba öldü!
Baba bana yürüdüğün 
O yolları göster
Baba bana dünyanın
Yüreğine inen geçidi
Baba durursam azarla
Tökezlersem kaldır beni
Toprağa süre süre
Arıttım yüreğimi
Ellerim kanıyor bak
Isırganlar yolmaktan
Sesim nasıl da kısık
Nehirlerin kaynağında
Durup da bağırmaktan
Baba bana yaşamın
Çekirdeğini göster
Baba bana bu yolun
Sonundaki çiçeği
Güneş giriyor koluma
Ömrüm çağırdı beni
Bu yolda yürürüm ben
Baba şarkılarıma küfret
Bir gün eğer dönersem!
Senin düşlerin baba, bende
Bir ad buluyor kendine
Birbiri ardına ekleniyor sözcükler
Nemli duvarlarında kentin
Deniz köpüğü ve tuzdan dilleriyle..
Senin bakışların baba, bende
Sürüyor, filizleri gibi mutsuzluğun
Uzaklara bakan binlerce göz
Ufkun ardını kolluyor boyuna
Güneşin vurulduğu yerde boynunun.
Senin ölümün baba, bende
Bir anafora kapılarak
Yeniden doğuma dönüşüyor
Köklerini toprak altında saklama
Baba, oğlun daha yaşıyor...
VII
Bu şiirleri toprağa gömeceğim
Sözcükleri tohum olacak
Çiçekler fışkıracak topraktan
Sevgilerin dal olacak baba
Uzanacaksın uzaktaki bir ışığı yakalamak için
Işık köklerine dolacak bir gün
Yorgunluğun o çiçekleri sulayan
Koca bir nehir olacak
Baba, acıların sürgün...
1978-82
<end>

<start>
Yağmurlar da diner moruk 
Gökyüzüne bakmayıveririz bir gün 
Zaten üç damla suyun bir avuç toprakla çarpımından 
doğdum ben 
Bunun için çamura kestim son günlerde
Sen hiç Bob Dylan dinledin mi 
Hiç dün gece dinledin mi 
Şarabı rakıyla karıştırıp 
Saatler moruk saatler... ne olmuş saatlere 
kurmayıveririz bir gün
Ben parmak hesabıyla bir ömür yaşadım 
Yükseklik korkusundan başım hiç dik durmadı 
İğreniyorum kendimden bile bazen 
Dünyadan her zaman
Kaldırıp yakamı inerim gecenin ayıp yerlerine 
Eve geç gelen adamların hüznüyle 
Biz ne kötü yaşadık be moruk 
Bir kuş kanatlarını dürünce rüzgarsız kalmak gibi 
O kadar yalnız, o kadar umutsuzduk 
-Geçmiş zaman kipi gitmedi burda ama neyse
Moruk diyorum artık benimle büyüyenlere...
<end>

<start>
3
Elinden şekeri alınmış bir çocuk gibi kaldım
Yokluğunda... Yağmur yağar, kar yağar
Günler kısalır, geceler uzar
On parmağımın üstüne on mum yaktım
Gecesefalarının gündüz yalnızlığıydım
Ateşböcekleri ışıtır gecemi. Hepsi bu
Kanar bir yerlerim: Sevgilim
Ufkunda bir yalnızlık aylasıyım
Bir delta gibi genişleterek yokluğunu
Sevgilim. Hep geceye sakladım sende bulduğumu...
<end>

<start>
Hayatım temsili bir yenilgi gösterisidir 
Okulu seven çocuklara bıkkınlık getiren 
Yağmurda yalnız kalır, seyircisi yoktur 
Onun için yaşamak alelade bir lükstür
Rüzgara karşı kalem oynatır hayatım 
Damla damla büyür beyninde bir gül 
Bir şiirdir ve hiç de kötü değildir 
Dizeleri birbirine iteleyerek geçer
Sararmış bir devrimci fotoğrafıdır hayatım 
Genelevi bulamayan yeniyetmeye benzer 
Yalnızlığı yalnızlıktır ve çok sıradandır 
Her hafta sonu annesini görmeye gider
Kartpostal görüntüleri ile intihar eder 
Donar kalır bir aynada eli yüzü çıplak 
Altıncı filo gibi bir şeydir, isyanlar bastırır 
Yasaktır elini koynuna sokmak yasaktır
Sonuçta bir hayattır, naftalinler kullanır 
Parası çıkmazsa gider sakal bıyık bırakır 
Sevgilisi yoktur ve artık sevgisi de yoktur 
Radyoda söylenmeyen bir ölüm sessizce kepenklerini kapatır...
<end>

<start>
Gökyüzüne asılı kalmış bir yankı
Arıyor kendisini bırakan ağzı
Yeniden, yeniden sesini bulmak için
İki köşeli yalnızlığın bir ucunda sen, bir ucunda ben
Birleşip ayrılıyor çizgilerimiz
Hangi boyuttan koparılmıştık ki biz
Anı bile yok, ses, koku bile
Bir elin yazdığını öteki el karalıyor sanki
Silgiler hatırlıyor, kalemler unutuyor bizi...
<end>

<start>
Usul usul geceleyin
Sirenler duyarsan derin
Kapını gökyüzüne dayayıp da bekle
Yolunu şaşırmış bir yıldız düşer belki üstüne
Başını yastığa göm
Yüreğini ayışığına ayarla
Yorganına sıkıca sarın
Derin bir nefes al
Ve sakın ağlama...
<end>

<start>
Çiçekçi bana bir gül ver
sevgilime değil bir ölü için
Çiçekçi bana bir gül ver
İçine gözyaşlarımı sığdırabileyim.
Yakasına böyle bir gül takmıştı
O gün bir görseydin sen onu
Çiçekçi bana bir gül ver
Sanki o güldendi bütün mutluluğu
Sen de: - Bir arkadaşın öldü
Ben diyeyim: - Kardeşim! 
Çiçekçi bana bir gül ver
Götürüp tabutuna iliştireyim.
Kaldırımlarda kömür tozları
Bacalarda koyu bir duman var
Kara bir gökyüzü tek özelliği bu kentin
Çiçekçi bana bir gül ver
Kapalı perdeleri açabilse gülüm
Kapalı kapıları kırabilse
Kapalı yüreklere girebilse...
Çiçekçi bana bir gül ver
- Beyim, gül olmaz ki bu mevsimde!
<end>

<start>
Sunu
Bedenini bir dünya haritası gibi dizlerime
Serip de, yollar aradım yürümek için
İçime çekmek için hava, koklamak için çiçek
Ve bir kadın, yaşamı benimle bölüşecek
Sevdiğim şeyleri sevecek, bir incir ağacından
Damlayan süt dolarken memelerine
Çocuklar doğuracak, kara gözleri
Dünyaya bıkıp usanmadan sorular soran
Kendiyle yüzleşmekten çekinmeyen, doğayla
Ve insanla sonuna dek barışkın...
Yüzünü ak bir kitap gibi ellerimde
Açıp da, umutlar aradım yaşama ilişkin
Uçurumların yamacında kök salacak ağaçlar
Boğulanlara uzanacak bir kol belki
Bunun için sevgilim, seninle başlattım bu şiiri.
Şiir, 1
Sen bir deniz kızısın, saçları
Düşlerimin erimince uzayan
Yağmurda kıpırtılı, güneşte gümüşsün
Bir yakamoz ağı, geceyle atılan
Sen bir deniz kızısın, doğanın
Yüzgörümlüğü olsun diye bana sunduğu
Allayıp pulladığı ayışığının
Yelin, terkisine atıp kapıma koyduğu
Sen bir deniz kızısın, yaşamla ölümü
İki kaşının arasında öpüşür buldum
Yaşamı seçtiysem sensin nedeni
Ölümdeki sonsuzluğa seninle erdim...
Şiir, II
Sen yollara yürürsen, çiçekler de yürür
Şaşarım gülüşünün ardından güneş doğmazsa
Bir çocuk, kapıları kırıp kırlara koşmazsa
O ufuk çizgisinin düşüncesiyle özgür
Bedeni ışık olup da yüzüme akan düş
Eğninde samanyolu, ülker, çobanyıldızı
O uzak kıyıların, mersinlerin kızı
Deyin ki, şairin yüreğinde açan bir gülmüş...
Şiir, III
Günlerce gözlerinin aylasında
Dağılıp, devindi bütün biçimler
Kimi bir çocuk sevinci buldum orada
Kimi de uçsuz bucaksız keder
Günlerce gözlerinin aylasında
Dönüp durdum bir gece kelebeği gibi
Kanına sinmek için, o ipek soluğuna
Işığına gömüldüm de yaktım kendimi...
Şiir, IV
Seviyorum, ırmaklar gibi boşanıyor
Bu sözcükler yüreğimden
Deniz oluyor da sonra, köpürüp inleyen
Bütün kıyılarımda saçların uzanıyor
Seviyorum, hiç solmayan bir çiçeğe
Dal olmanın sevincini duyar gibi
Uçsuz bucaksız gökyüzü belki
Senin kanatlandığın bir mavilikte
Seviyorum, bu sevdanın seninle
Bitmeyeceğine inanacak kadar
Yüreğimi dolamadım ki ben telörgülerle
Sen gidersen, sana benzeyenler var...
Şiir, V
Ellerini tutarken kanın sızıyor damarlarıma
Gözlerinle gözlerim arasında incecik bir köprü
Kuruluyor ve üstünde iki yürek düşe kalka
Yürüyor, kirpiklerinin kıvrımlarına düğümlü
Usuldan bir yağmur başlıyor sonra
Bir damla düşüyor aramıza ve giderek bir ırmak
Oluyor da, biz iki ayrı kıyıda
Bakışıp duruyoruz el sallayarak...
Şiir, VI
Bedeninin her noktasından söz alıyorum
Öpmek için, uğurlarken seni ayrılığa
Boğazımdaki taş güle dönüşüyor
Öyle görünüyor, dudaklarımın ucunda
Beni böyle anımsa, böyle düşün istiyorum
Gülümseyen bir adam, ağlar gibi, sarsak
Anla ki, yitik bir ülkeyi korumaya benzer
Bir şairin sevgilisi olmak...
Şiir,VII
Okyanusun taşması bile bir damlanın günahıdır
Ki sen bir ırmaktın yaşamımda
Bütün çelişkilerin barıştığı bir alan
Aykırı bir düş, bütün karabasanlara
Bir çiçeği sıkıştırıp dudağımın ucuna
Tek bir söz söylemeden insanlara seni soruyorum şimdi:
O ki, yürek gönderlerine her sabah çektiğim bayraktır
Ölümden sonra inandığım tek dünya... görmediniz mi?
Şiir, VIII
Seni gülüşü gül olup da açan kız
Uzandığım her kapıda yüzümü saran esinti
Seni, yürüyüşü yağmur, kokusu nergis
Seni, turuncu düş, seni deniz mavisi...
Eksik kalmış tek sözcüğü uzun bir şiirin
Bir dalın açmamış o son tomurcuğu
Yüreğime selamsız sabahsız girdiğin
Belli, geçerek o dikensiz yolu
Seni, yaz günleri topraktan tüten buğu
O bir anlık, bir solukluk yağmurlardan sonra
Seni, sevincin yangını, acının külü
Gittin artık, bu şiirler kaldı bana
Gittin artık, ardında mavi bir tütsü
Saçarak, geniş ufuklarından sonsuzluğun
Ey kara sevdalarımın  göçmen kuşu
Diyemem istesem de, seni unuttum...
Şiir, IX
Gene şiirlere dönmeliyim, dargın ve uzak
Bir gülüşü parçalayarak içimde
Yaşamım hep böyle sürüp gidecek
Karşılıksız soruların bildik seyrinde
Gene şiirlere dönmeliyim, yenilmiş
Binlerce kez taşlanmış bir adam olarak
Şiirde kazanan aşkta yitirirmiş
Zar tutanlar gülebilirmiş ancak
Gene şiirlere dönmeliyim, öyle kırgın
Öyle yalnızım ki, sığmıyorum sözcüklere
Gene şiirlere, şiirlere sevgilim
Burgaçlar yaratarak yorgun beynimde...
Şiir, X
Yazıya dökülmemiş masallar, saza vurulmamış türküler gibisin içimde
Unutulmaya yakın, bir köşede saklanan
Uyanılmış düşler gibisin gecenin bir yerinde
Sabah olunca kopuk kopuk anımsanan
Yüreğime oyalar işledi sevdan, turuncu, mavi
İpekten portakallar, deniz köpükleri, ama
Bütün turuncular donuk kırmızıya
Ve bütün maviler mora dönüşüyor şimdi..
Şiir, XI
Yardım et bana, çıkayım bu uçurumdan
Biraz da senin ellerinle kurtulur dünya
Sen beni seversen çocuklar büyür
Karşılık bularak bütün sorularına
Yardım et bana, çok acı çekiyorum
Bu şiir her sözcüğüyle bir yara bende
Nasıl ki, yayından fırlayan ok
Yatağına gerisin geri dönerse
Sensin, sevgilimsin, beni bilirsin
Usandım artık dünyayı sorgulamaktan
Yardım et bana, kendimle barışayım
Kanıtlar devşirerek taştan, topraktan..
Şiir, XII
Şair, sevmedi seni o esmer çiçek
Bu sevdada konuşacak şimdi ne kaldı? 
O Havva ki, Adem’i kaburga kemiğinden
Bir kez olsun yaratmadı
Şair, sevmedi seni o esmer çiçek
Bedeni bir taş gibi gömülse de sularına
Boğuldu bütün denizlerinde, bunaldı
Ve birdenbire çekip gitti sonra
Şair, sevmedi seni o esmer çiçek
O aykırı düşlerin senin, soruların gelini
Yitirdi rengini, yadsıdı anlamını artık
Hep kendine bakan bir ayna gibi..
Şiir, XIII
Burada bitiyor bir sevda, yenisi nerde? 
başlar; ya da başlar mı bilmem? 
Kendi derinliğiyle dolan bir kuyu mu
Yüreğim; kendi boşluğuyla yetinen?
Burada bitiyor bir sevda, ele avuca
Sığmayan kederle, kimi gülüşler ve bir
O kadar da unutulmaya yatkın anılar
Bırakarak geride; belki de birkaç şiir..
Sürüp gidecek yaşamım, kimi yerlerde
Sanki yeniden okur gibi bir romanı
Ve gülümser gibi yine aynı şeylere
Sıkıntılı, dalgın; çoğunlukla acılı.
Burada bitiyor bir sevda, kaldım işte
Yine dağlar, uçurumlar arasında bir başıma.
Burada bitiyor bir sevda, önsöz gibiydi
Bir çağrıydı, daha nice yeni sevdaya...
Şiir, XIV
Onun dolaştığı yollara yağmur yağmasın
Yıllar sonra bulayım ayak izlerini
Onun saçlarını yel savurmasın
Dursun kıvrımları öyle, öptüğüm gibi
Nasıl unuturum ki gülüşü gül olanı
Sevgilimdi, ya da ben öyle sanırdım
O gitti, elimde bir çiçek dağınıklığı
Bütün yolların ucunda kalakaldım.
Deniz, ona çok sevdiğimi söyle
Bir gün gelir de kıyına böyle durursa
Sularını kollarım bil, o ak köpüklerinle
Onu bir de benim için okşa...
Sonu
Ben dünyanın yitiği, yaşamın üveyoğluyum
Acıyım, acıdan da öte bir şeyim belki
Bir kız sevdim gülüşü düşlere akan
Benim dışımdaki her yerden gelirdi sesi
Burgaçlandı birdenbire gözleri- boğuldum..
1980-82
<end>

<start>
Kiraz mevsiminde rakı içmedim
Yatmadım olmadık kuytuluklarda
Serumlarla doldur boşalt yaparken bedenim
Bekledim sessizce gönlümün ücralarında
Dünyaya yine de bir ağırlıkmış hacmim
İzmit'te bir sevgili, ölüm oruçlarında iki çocuk yitirdim
Ne ilgisi var, Türkiye buralar
Alnımı toprağa yapıştırıp yürüdüm
Şairler, hükmüm bir kör tırnak kadar
Kalksam attığım her adım kan kuyusu
Otursam sağım solum uçurum
Kimyama derbeder hayatlar karışıyor
Ölsem sanki buğum camlarda yaşıyor
Kiraz mevsiminde rakı içmedim
Demek ki  İstanbul bana böyle yakışıyor....
<end>

<start>
Çözemediğim bir şeyler var hayatımda 
Sualtı gibi derinlerde sessizce bekleyen 
Dirensem, daha ne kadar direnebilirim artık 
Nereye kadar gidebilirim, gitsem?
Aradığım nedir, o kentten bu kente? 
Adressiz yaşamak da sıkar insanı gün gelir 
Gider heyecanlar, istekler, gülümseyişler 
Yüreğimdeki denizin suları birden çekilir.
Özleyip de vardığım her yerden, hemen kaçsam diyorum 
Ne aradığımı biliyorum, ne bulduğumu 
Bilmem neresinde yanıldım ben bu hayatın? 
Yüreğimi kabartan o sevinç, şimdi sonsuz bir acı oldu.
Taşlar yığılmış önüne en güzel, en anlamlı duyguların 
Uçsuz bucaksız bir tüneldeyim ve her yanım karanlık 
Koluma giriyor bazı adamlar, bir şeyler söylüyorlar 
Kalıplaşmış, sıkıntı verici, güdük.
Oysa acı diye bir şey var bu dünyada 
Ölüm var -ki yüreğimde bu boşluğu yaratan birazda odur.
Yanıbaşımda ölüp gitti dostlarım, ben bakakaldım 
Gözyaşlarının da bir yerlere gömüldüğü görülmüş müdür?
Çözemediğim bir şeyler var hayatımda 
Sanki ilk benim duyduğum garip, anlatılmaz duygular 
Sürse daha ne kadar sürer bu, bilmiyorum 
Ölümü ve hayatı yanyana düşünmesini ne zaman öğrenir çocuklar?
<end>

<start>
Uyandım, dağlarda duman
Ovada sabahın tütsüsü
Deniz ürperiyor uzaktan
Koynunda güneşin gülü
Kanat kanat dağılsam
Unutamam kendi göğümü
Gelirsin bana sulardan 
Yüzünde yosunların tülü
Yaşamak, seni seviyorum
Demenin başka türlüsü..
<end>

<start>
Gözlerin ipek yoludur ömrümün
Akasya yüklü kervanlar geçer
Çan sesleri arasında bir fener
Yanar söner yanar söner yanar söner
Gözlerin ipekyoludur ömrümün
Kentin en kalabalık yerlerinde
Dört nala koşan bir at gibi
Çılgınlığa akan yalnızlığa ölüme
Yazılmış şiirleri yeniden yazmak bütün
Hayatı teyellemek yepyeni bir güne
Ve sonra sökmek uzun uzun
Gözlerin ipekyoludur ömrümün
Yalnızlıktan gelir yalnızlıklara gider
Düşülür her şeyin altına bir tarih
Soluksuzum günlerdir geceler uzar 
Yaşamak dünyayı ödüllendirmektir artık
Kendimi öldürdüğüm yerlerde beni kan tutar
Başıma gelecekleri bile bile yürürüm
Hilton Oteli'nde hu çekerim huu...
İşte hırkam ben de bir dervişim
Asamı vestiyerde bırakmak zorunda kalırım
Nescafeyi konyakla kardığım günler gecelerdir
Bakarım gözlerine eğnim silkelenir
Döktüğüm acılar yıllar kederlerdir
Alnıma bir avuç tuz atılır düşünemem
Konuşamam ağlayamam bağıramam
Neden gece her gecenin ardından gelir
Gözlerin ipekyoludur ömrümün
Gözlerin tarihçesi yaşayıp öldüğümünI
Ihlamur ağaçları altında bir Saraybosna hatırası
Rüya bu oturur konuşurmuşuz
Sen ben ve Deniz bir de rüzgarın örttüğü gençliğimiz
Sen ben ve Deniz. Sen ben ve Deniz...
1990
<end>

<start>
Sahibinden satılık
Hasarlı
Bir Hayat
1958 model
Kaçıncı el olduğu bilinmiyor
Bana geldiğinde bundan beterdi
Yedirdim içirdim giydirdim
Alkolle çalışır- ÖTV hariç
Sırtında şişe taşımaktan beli büküldü
Ha, bir de egzoz niyetine cigara içer
Kanserli
Bir de ülser
Tekerleri laçka, benden söylemesi
Memleketin bütün yollarında
Bunun yazısı var
Sahibinden satılık
Markası silik, okunmuyor
Antika niyetine
Ama niye
İçi temiz olmasa dağlarda bırakırdım
Bir kötülüğünü görmedim, yalan olur
Ama bir hayrını da
İçi temiz dedim ya, has deri kaplama
Amerikalı değil, sanki dünya kırması
Uçurumdan atarım, üstüme kayıtlı
Devlet malına zarar vermekten filan
Korktum açıkçası
Üçe beşe bakmam 
Hasarlı bir Hayat- 1958 model
Sahibinden satılık
Alacaksan
Al, artık...
<end>

<start>
Önceden bir tutam hüzündüm- işte nasıl bilirsen
Ayaklarımı savurur da sonra toplardım sokaklardan evlere
Akşam olurdu; eşiklerde durur boyası dökük kapıları aralardım
Aklımda binlerce kitap adı ve binlerce şiirle.
Eski püskü bir resim olarak kimliğimde taşıyorum
Şimdi çocukluğumu
Ceplerimde papatyaları unutmaktan sanık ellerim
Bir ırmağın kaynağında dinelip, denize kavuşmayı
Düşlüyorum gün boyu
Kulaklarımda uğultusu motor seslerinin.
Göğün saçlarımla dalaştığını bilmesem, buna bir ad verirdim
Sofrada beni bekleyenlere ağaçları gösterirdim ya da
Çiçekli masa örtüsüne aldanarak dönüverirdim
O kırlara
Vitrinlere cepleriyle bakan insanları görmesem, buna
Bir ad verirdim
Aklım her gün sorularla uğunmasa
Belki de dünyayı bir anahtar deliğinden gözlemekle
Yetinecektim
Önceden bir tutam hüzündüm- işte nasıl bilirsen
Ayaklarımı savurur da sonra toplardım sokaklardan evlere
Akşam olurdu; eşiklerde durur boyası dökük kapıları aralardım
Aklımda binlerce kitap adı ve binlerce şiirle...
1976
<end>

<start>
Ben kendimi dağ sanırdım Hacer
Enginimde Konya ovası, Çukurova, Harran
Eskiden benim de bir yurdum vardı
Yağmura direnen limon çiçeklerine benzer
Ben kendimi sarhoşken tanırdım
İnce belli bardaklarda anason kokusu
Kuşların bile kıskandığı piknikler
Karıncaezmez gençliğim yaşlılığı abarttı
Kalp kırıklığı, güz esintisi, kanser
Gün gün damlayan zaman- o da su
Ama şöyle bir gürül gürül akmadı
Ben kendimi ırmak sanırdım Hacer
Eli öpülesi nineler tabutları öpüyor
Toprak delik deşik çocuk ölülerinden
Ay’a ve yıldızlara bakmaya duyduğum utanç
Kanın buğusunu iyi bilirsin sen
Gözyaşlarının buz kestiği o son noktayı
Hayatın kavşağında bizi hep mi acı bekliyor
<end>

<start>
Şiirler yazdım, türküler söyledim
En çok birilerini sevdim en çok
Aynalara sürdüm yüzümü olur olmaz yerde
Dişimi çiçeklerle biledim
Yorgunum diyorsam da inanma, değilim
Yaşarım daha yıllar yıllar
Ellerim hep böyle yaramın üstünde
Acının tarihini düşerim
Işık karanlıktır nice
Ayırabilirsen ayır elin erdiğince
Ben bildiğimi söylerim
Şair olmak zarar ömüre...
<end>

<start>
Yüzü gitgide suya dönüşen kadınım
Bir iğne, bir iplik kaldık şu dünyada
Ancak birbirleriyle bütünlenebilen..
Düşün ki, senin bütün adlarını söylesem
Doğa ayaklanır, koşarak gelir yanıma
Yüzü gitgide suya dönüşen kadınım
Benzedik birbirine bakan iki aynaya
Yaşamak güzel, yaşamak güzel, yaşamak
Artıları, eksileri yitirsek de boyuna
Kör bir noktada durup ardımıza baksak
Sularda pul pul, toprakta tel tel
Çözülüp dağılsak ve ömür desek buna 
Al yarısını, öbür yarısı bende kalsın
Öleceğin günü bana önceden haber ver
İçimdeki, dışımdaki saatleri kurdum
Yelkovanı kovalayan akrep gibi kaldım burada
Yüzü gitgide suya dönüşen kadınım 
Bir gün bütün aynaları kırarsam şaşırma
Ben aklımı yitirdim yüreğimi buldum.
1983
<end>

<start>
Pencereme dolanma ayışığı
Rüzgarın soluğuyla titreye titreye
Ağaçların hatırını sor
- Yoksul ve kimsesizdirler
Denizlerin dibinde oynaşıp duran
Balıkların sırtlarını ışıt
Pencereme dolanma ayışığı
Gözlerimle sokaklara abandığımda
Yalnızlığı bulursam
Öksüz ve dağınık kitaplarımı bulursam
Odalarda, evlerde
Her radyoda yürek tellerini titreten
Bir türkü bağırırsa
Pencereme dolanma ayışığı
Rüzgarda el çırpan nehirleri anımsarım
Teninde keklik hoplatan kırları
Dallarında yeni gelinler gibi
İstekle kıvranan
Erikleri
Eski bir pikapta Theodorakis çalıyor
Bir gemi açılıyor Pire limanından
Çarpa çarpa dalgalarına
Dostluğun ve sevginin
Eski bir pikapta kardeşlik çalıyor
İç çekmeler ve bağırışlarla
Titriyor teller
Pencereme dolanma ayışığı
Özlerim bir dostu kucaklama duygusunu
Onunla ağlaşmayı sessizce
Özlerim bir çiçeği öperken
Toprağı öpüyormuşçasına sevinmeyi
Pencereme dolanma ayışığı
Yorgunum
Pencereme dolanma ayışığı bu gece
<end>

<start>
Bir çocuğun resmi üstüme örtülü kaldı
Kalbimin çıkınında tıkış tıkış anılar
Kolalı yakasının beyazı keşke alnına vursaydı
Şimdi yıllardan kaç, kocaya mı vardı rakamlar?
Oğluma ne kadar benzermişim, o bana benzemiyor
Bende tavanarası küfü, onda uysal isyanlar
Külümü karıştırsam hemen yalazlanıyor
Sanki her köşebaşında babama bir sözüm var
Yaraya tütün, kalbe hüzün adamım, ömre ölüm yakışır
Bul karıştır, tak takıştır, sonra bir de kaşın üstüne
Bütün cinnetlerine tamah ettiğim Hayat
Babamı ne kadar severmişim ah, oğlum beni sevmiyor
Şimdi yıllardan kaç? Şimdi yıllardan kaç?
Tesbih nerde koptu kesin bendedir
Babam külhanbey adam, sol taşağı mühürlü
Binüçyüzotuzsekizden beri Cumhuriyet çocuğu
Anası  Rum, Dede Kafkaslar’dan, yüzbaşı...
Tesbih nerde koptu, kesin bendedir
Kırma döllerden karılmış şu Anadolu harası
Söyle şimdi oğlu Boşnak, babası devrimci midir? 
Kırk yaşını aşarken kişneyerek ağladı
Tesbih nerde koptu, kesin bendedir
Ahmetler’den bir safkan, yüreği akıtmalı
Yine de oğlum iyi bak, adama benzer baban
Kirlenmemek için kendini alkolde saklar
Şu godoş dünyaya şu kazığı çaktık madem
Kişne sen de kendince, anlayan anlar
Tesbih bende koptu, elim sendedir
Fahişe yüzyıl, üç nesli emzirdin
Çoktan şiirden nesre göçtü adamlar
Elinden hiç değilse oğlumu kaçırdım
Sütübozuk yüzyıl, saat onikide donunu çıkar donan
Göndere çek, rüzgarlar bütün gece kussun
Geride boğulan bir Ahmet Erhan kalsın
Kara Mersin taşından üç kara boncuk
İzzet ve Deniz –iki cami arasında beynamaz bendeniz
Otuzyedi kardeştik, derdi babam
İki babadan ve bir çuval anadan
Ölüp gideceğim tapularıma bile kavuşamadan
Reddi miras eylesem belki gücenirsiniz
Biliyorum, biliyorum Mersin’i biz kurduk
Denizi gördük, asamızı taşa vurduk
Otuzyedi kardeşmiş... ben kendimi yolda görsem tanımam
Ben bu şiiri yazar mıydım hiç, azıcık drink alsam
Yetmişaltı yılında, bir haziran ayazında alkolden öldü babam
Bayrağı kaptığım gibi meyhaneye koştum
O gün bugündür camlarımda bir buğu
Boynum kırıldı kırılacak yetim bir kuğu
Ben bu şiiri yazar mıydım hiç, azıcık ayık kalsam
Şeytan diyor ki, yürü bre dağ bayır, bağır da bağır
Bir yerinde saklı tut solgun yüzünü
Ölünce kağıtlardan kazıyıp, kendime gömün beni...
Tarihim solgun:Milenyum! Milenyum! 
Talihim beşte kalmış bir ganyan
Oğlum, tam şurada durup, boynuma sarılsan
‘Artık adam oldu diye babam.’
Şimdi yıllardan kaç, ne umurum? 
Com. tr. –com. tr. - bippp. -aherhan?
Ah, Erhan!
1999
<end>

<start>
<end>

<start>
Buruşuk ceketimi çekiştiriyor elleri annemin
Uçurumlar arasında burgaçlanan rüzgar
Kirpiklerimi yakıyor- diyor ki, ağlama
Az uzakta deniz, zeytinlikler uçsuz bucaksız
Annemin elleri tuz kokuyor, fesleğen, sabun
Kokular merdiveni doğurmuş beni
Durup durup tökezliyorum- diyor ki, düşme
Büyümüşüm, üzümüm şaraba dönüşmüş gibi
Kendimi içiyorum kan ve ter- diyor ki, içme...
2001
<end>

<start>
<end>

<start>
<end>

<start>
Aykırı bir uçurumum yolunun üzerinde
Elini uzatacağın dalları yamacında saklayan
Birden bire patlayan
Bir çığlığım sessizliğinde
Ele-güne karşı seni utandıran
Yaz günü palto giyerim
Ceplerim dolu şiir
Gören beni deli sanır
Adım kaçığa çıkar
Keşke kaçsam
Keşke kaçabilsem şu dünyadan.
Aykırı bir şiirim kitabının arasında
Kargacık burgacık bir yazıyla yazılmış 
Sondan okumaya başla
Nokta koy her dizenin önüne
Anlamaya çalış...
Bedeninin bir noktasından dalıp
Yüreğini bulabilirim
Geceyse başlar yastığa düşerse
Ve yorgunsa yüzün
Yıldızları soluğumla bir bir ateşleyip
Kandiller gibi baş ucuna koyabilirim...
Ey bütün tufanların ardında
Bulduğum dinginlik! 
Göçmen çiçeği dünyanın
Köklerini ardısıra sürükleyen çılgınlık! 
Madem ki yaşam bu
Madem ki taşın taş olmaktan öte 
Bir umarı yok
Bir türkü söyle kadınım
Yürüsün dünyaya mutluluk...
Yağıyor incecik bir yağmur dışarda
Yüzün çamurlar üstünde tüten buhur
Islak toprak kokusu
Doluyor odama 
Sıkılıyorum
Kitapların üstüme yıkılacağından
Korkuyorum şimdi
Yel esiyor söküyor duvardaki bir resmi
Yerine senin yüzünü koyuyor.
Yüzün şimdi karşımda
Yüzün akşam karanlığında
Toprağın üstüne bırakılmış
Bir demet çiçek gibi parlıyor..
O zaman açıyorum 
Bütün perdeleri
O zaman yakıyorum
Bütün ışıkları
Camları darmadağın ediyorum
Yüzünü avuçlarıma alıyorum
Alnını öpüyorum
Dünyayı öper gibi...
Sana uzanamadığım gün 
Ellerim yok sanıyorum
Senin bakışlarını yakalayamadığım gün
Gözlerim yok...
O zaman bir yumruk
Bütün gücüyle vuruyor
Eski bir piyanonun tuşlarına
Binlerce martı kayalıklara çarparak ölüyor
Ay ışığı tutkal gibi
Yapışıyor pencereme
Açamıyorum perdeleri
Şiir yok artık
Türkü dindi..
Meyvelerini taşıyamayan 
Ağaçlar gibiyim
Sularını taşıran ırmaklar gibi..
Bu kadar mutluluk çok bana
Onu günlere
Onu aylara bölmeliyim
Ve bir tek gülüşünü senin
Kutlamalıyım yıllarca...
Sana yüreğimde bir sürgün yeri
Göçüp konacak 
Bir toprak yaratsam
Kadınım, sarışınlığının bittiği anı
Gizli bir esmerliğe eklesem..
Göçmen çiçek 
Her yerin yabancısı
Yolların, yolların ötesinde
Bize bir tek
Yarınlar kaldı
Göğün tükenip, denizin 
Başladığı yerde...
<end>

<start>
Su taşı dürtüyor şimdi
Yağmur bulutu
Çocuk annesini-
Uyan, artık eskisi gibi değil dünya
Seviyorum
Günyüzü görmemiş bir dalın hüznü
Akıyor damarlarıma
İliklerimi yakıyor
Göl kıpır kıpır
Sazlıkların ardından sıçrayan balık
Diyor ki bana-
Artık eskisi gibi değil dünya
Sıva kollarını
Ellerini taşın altına sok
Bir yapı kur kalbinin kıyılarına
Seviyorum
Alnımdaki derin çizgilerden
Savrulan toz
Umurumda değil
Gözaltlarımda büyüyen tepecikler
Yaşanmamış yıllarıma hatıra olsun
Ve titreyen ellerim
Ve daha ne çok şey
Hayatla ilgili, ölüme ilişkin
Umurumda değil
Basılı kağıtlarda kalan şiirler
Kalsın ve unutulsun
Denize yakın uçan kırlangıç gibiyim
Dilleri yakan sarhoşluğum
Dillere düşen
Soluk bir çerçevede dursun
Seviyorum
İznik gölünde sonbahar
Damla damla karışıyor ölgün yıllarıma
Adını bilmediğim bir ağaçtan
Birdenbire kopan yaprak
Tam kalbimin üstüne konuyor
Uğursuz dünya
Yenilmeyeceğim
Damarlarımda uyuklayan kan haykırıyor
Seviyorum
Artık eskisi gibi değil
Bütün kirleri ve nemleri kusuyor bedenim
İşte burada
Tam işte burada
Kırküç yaşındaki cismim
Sevgilim
Yeni bir ad bulmalı sana
Yastığımdaki kokunu avcumda tutuyorken
Varsın dokunmayayım hiçbir şeye
Avcumu ağzıma bastırıyorum
Deliyim
Böyle dolaşıyorum sokaklarda
İznik gölü
Görmedim ki daha önce
Bir çini tabak gibi
Desen desen
İnce
Mavinin bütün tonlarıyla haykırıyorum
Seviyorum
Ölmem artık dünya ölmezse
Göl kuşum benim
Güz çiçeğim
Sen de seviyorsun biliyorum
Kadınım ol
Kuluçkaya yat dokuz ay on gün
Akasyaların üstünde
Seviyorum
Kanımdaki yıldız geçitim
Dirliğim, diriliğim
Alfabemdeki ilk ve son harfim
Dinginliğim
Hiçbir sözlükte yerin yok senin
Umrumda değil
Güneşi süzen akasya
Ankara’m İstanbul’um bütün şehirlerimsin
Akasya
Senin adın Akasya olsun
İznik gölü gözlerini kapıyor
Utanıyor mu biz öpüşürken
Yoksa akşam mı oluyor
Seviyorum
Yağmur altında yürümek gibi bir şey bu
Sevinçten ürpererek
Damla damla
İyi ki akşam oluyor
Seninle birlikte geliyor
İznik gölü de yatağıma
Akasya
Seviyorum...
2001
<end>

<start>
Bir toprağın dalına dokunamadığı yerde büyüyen boşluk 
Ayışığında kaldırımları süpüren bir kadının ikide bir 
Durup, burnunu önlüğünün koluna silmesi 
Gibi boğuk, gibi çıldırtıcı, gibi silik
Sana artık Ahmet Erhan diyorlar 
Nereye gideceğini yitirmiş yol, uçurum, dağ, bayır, çöl 
Bir kuşun kanadından çıkan kav 
Bir kibritin ömrünün bir tek sigarayla sınırlı olması 
-Alkol, kendileri seni seviyor 
Her el titremesinin bir fotoğrafını çekmeli 
Yanık masa örtülerinin, kırık bardakların 
Günışığında her şeyin, her şeyin görünmesi 
Gibi iğrenç, gibi gerçek, gibi anlamsız
Sana artık Ahmet Erhan diyorlar 
Tökezlemiş söz, suskun türkü, rendelenmiş umut kırıntısı 
Şiir... alkolik bir babadan artakalmış sarışın güz boğuntusu 
Çıkılmaz buradan artık diyor bir ses, hiç değilse 
Kapıları iyice örtün 
Soğuk, yalnızlığa özenip girmesin içeri 
Gibi sinsi, gibi alaycı, gibi bungun
Sana artık Ahmet Erhan diyorlar 
Kötümserlik, kusmukların çiçek kalıplarına dökülmüş hali 
Her şeyin göreceli olduğu bir dünyada iş mi bu şimdi 
Değişimlerin bir türlü dönüşüme varamadığı yerlerde 
Aklımı teyelliyor bir çocuk durup dururken 
Gibi çılgınlığa, gibi serseriliğe, gibi ölüme
Sana artık Ahmet Erhan diyorlar 
Parmak damgasının mülkiyete yettiği bir çağda 
Yüreğini kağıtlara basmanın bedeli 
Damarlara dolan toprak kokusunun hep ölümü çağrıştırdığı 
Yaşamın konuşulan en eski lehçesi 
Gibi okunmayan, gibi tozlu, gibi gülünç
Sana artık Ahmet Erhan diyorlar 
Diklendikçe kendi rüzgarından başı dönen gurur 
Yürüdükçe yollardan pencerelere yükselen buhur 
Çok şey görmüş geçirmişsin biliyorlar 
Gibi ölüm, gibi aşk, gibi şiir
Sana artık Ahmet Erhan diyorlar 
Akdeniz 1958.1.72.60 kg. evli, karısı hamile. iki paket sigara.
Sabah dokuz akşam yedi. -sahi ne vardı başka? 
Evet, diyorlar ve ekliyorlar: 
Önüne geleni öpme isteğiyle dolu bir insancıllık 
Sonunda götürse götürse çiçek götürür kendi mezarına 
Gibi deli, gibi meczup, gibi şeyda
Ve keçeuçlu bir kalemle yazıyorlar: 
Doğacak çocuğuna ad düşünen nihilizm 
Sabahın alacakaranlığında bir uçurum önünde 
Bekleyen dirim 
Sana artık Ahmet Erhan diyorlar.
<end>

<start>
Bedenini bir dünya haritası gibi dizlerime 
Serip de, yollar aradım yürümek için
İçime çekmek için hava, koklamak için çiçek 
Ve bir kadın, yaşamı benimle bölüşecek
Sevdiğim şeyleri sevecek, bir incir ağacından 
Damlayan süt dolarken memelerine
Çocuklar doğuracak, kara gözleri 
Dünyaya bıkıp usanmadan sorular soran
Kendiyle yüzleşmekten çekinmeyen, doğayla 
Ve insanla sonuna dek barışkın...
Yüzünü ak bir kitap gibi ellerime 
Açıp da, umutlar aradım yaşama ilişkin
Uçurumların yamacında kök salacak ağaçlar 
Boğulanlara uzanacak bir kol belki
Bunun için sevgilim, seninle başlattım bu şiiri.
<end>

<start>
<end>

<start>
<end>

<start>
<end>

<start>
suç aleti
ağzın barut kokuyor
çevir namlunu bana
ordunu üstüme sal
ağzını öbür yana
bal şerbeti sundun dostun
kırk kâse hangisinde zehir
al yak yüreğimde sigaranı
seni dilinden tutuşturur
uzat ellerini tutunayım
diline söz geçir sen
ziyanı yok tek cevapsız kalayım
duyulmuyor sesiniz
yaramda dil izi var
kursunlar
nerdesiniz
1986
<end>

<start>
Bugün yoğun şiirler çıkartacağım
Aklımın zaarından.oh i’ entranger
Ben verter’i intihar ettireceğim
Goethe usta helallik dileyecek
Homeros’tan o kadim hırsızlık için.
Big brodher,sam amca,goriot baba…
Mr. wuatrin gelmiş efendim! 
-Ya öylemi? buyursunlar! 
Birden heyecanlanıverir taşçı
Haydi musa konuşsana!
Sevgili lider,yüce patron,sayın…
Sevimli put.hesap ince.capito-stratejik
Üstelik savaş var grakler ülkesinde.bir yaşlı:
Dairelerime dokunmayın!
Köpeklerine neyi şartladı pavlov? 
Niçin peştamelle sokağa fırladı arşimed? 
işte beklenen gün geldi ve nihayet buyurdular ki:
Bugün olağanüstü bir gün çünkü çayım
Tam istediğim gibi.görkemli bir göbeği siz de
Çatlayıncaya kadar sığazlayın
Orada kan gövdeyi götürüyor
Sakın orada insan olmayın
Günah işlemenizde ne beis olabilir
işten atılmayacaksanız eğer
Bay bilgin labaratuarda sizden sormayacak:
Devrim senin neyine? 
Korkmayın
Kıyı korumasız kaldı kıyı,kırıldı dalgakıranlar
iri çocuklar,evrensel lunapark,sahici evcilik
Şanslı insanlar,saygın insanlar,sayın insanlar
“Metaun qalilun summe me’vahum”
Oynayın!
<end>

<start>
muslukları akmayan şehirde
göğsünde sakladığın şeyden dök avuçlarıma
<end>

<start>
usulca gel, arkadan
katilligin sanındandır arkadan gelmek
kravatını tak, kimligini üzerine al
sapkanı unutma
iyi vatandas olmanın
tüm sartlarını tasıyor olmanın
gururu sarsın benligini, degil mi ki
dünyaya bedelsin
gelirken urgan da getir
ekle harcırahına onun da bedelini
ne de olsa devletimiz kerimdir
ya da kursun, ak borsadan-kara borsadan
altı otuzbes, yedi altmısbes, dokuz...
mermi çapı, urgan tipi seçme özgürlügümü
tam kullanamasam da
hürriyetsiz ölmek de istemem
bir ikramda bulun
sıfırikiden önce gel
1991
<end>

<start>
sen
yazın kar, kısın baharsın
dünyanın en tatlı zehiri, çeliskisi
gözlerinle konusur agzınla aglarsın
her seyin bir tadı var
senin de
her seyin bir adı var
seninkisi ne? 
dalından bir yaprak düsse
ben söylerim onu sana
kulagına hayatını anlattıgım bir gece
kaç kez sarılmıstın bana
kırkıncı odanı
bir tek ben gördüm
ellerim kaç gündür en ücra köselerinde
seni arıyor
gel bir tanısalım
sahi kimsin sen
1990
<end>

<start>
kursunlar el altında bir yerde dursun
kütüklükte bir atımlık sevda daha kaldı
insanlar birbirlerini yüreklerinden vursun
silahımın namlusu gül kusmaktan usandı
uyandırın öfkeleri kudursun
söyleyin anama ölecek çocuklar dogursun
bugün yine kan verdim yeryüzünün damarlarına
bugün yine ben vuruldum
aglama
gün dogacak topragımın çocuklarına
umudu birkez daha çevirdim yolundan ama
söyleyin anama ölecek çocuklar dogursun
adını Bedir koysun
yakında daglar kızacak, biliyorum
gökler kızacak, yerler kızacak
sürmelibey biraz daha diye dursun
artık ben de fırtınalar ülkesine gidiyorum
bu kıs çetin olacak ocaga yüregimi vursun
söyleyin anama ölecek çocuklar dogursun
1991
<end>

<start>
gül bezenmis diken üzre can üzre
gün gün en bakir yerim kanar
kıl ve kılıç cambazıyım
a dostlar
1984
<end>

<start>
-Yasar Kaplan içinyara
gür, kan, kabzada dost eli
yüregime, hatırıma, hatırama
buyruga pür-teslim bir bıçak gibi
dokunun bana
benim Nil’le gelen çocuk
çörden-çöpten ve umuttan
yuva kurdum yılanlara yakın, insanlara uzak
yılanların elinden ve dilinden emin oldum
simdi yuvamı insanlarım yıkacak
Düzenler, düzenekler, mevhum dünyalar…
ömrüme zifiri kırk kapı açılmıs
yetis ya cehalet diye çagıranlar
yarasalar ülkesine bilge seçilmis
emanetim ben size, zimmetiniz zimmetim
kanım, malım, ırzım ve izzetim
dislerin ve tırnaklarından kanım damlar
tükür, yoksa öldürecek seni etim
bir Uhdud güzeli bana dogru geliyor
beni kucaklıyor bana alev veriyor
dokunmazlıgım yanıyor önce
külleri layüs’el gözlere saruluyor
göller vardı dizi dizi
suyu afyon, dalgası narkoz, balıkları esrik
bir ada olmak istedim ayılacaklar için
üstüme kara bulutlarını gönderdiler
Atlantis’i oldum hercai cografyanın
köle olmamaktan yargılandım
köleler ülkesinde
boynumda ‘uyumsuz’ yaftası
itaatı putlastırmadıgım için
hür diye satıldım
<end>

<start>
yine aklım ağrıyor,
yaşamak bir dağ gibi kalbimin dört köşesinde dört mevsim hüzün sürüyor,
oraya umut düştü o da ağlıyor..
içimdeki kör kütük sarhoş her akşam beni içmekte,
paha biçemedigim 
duygularımı meze tabağında görmek beni ürkütüyor ya, 
neyse ki 
“O” var, “O” görüyor...
kalbim bugün ilk defa kanlı elleriyle sokuldu dünyama; 
anladım benimle tanışmak istiyor..
kimse duymasın ama kalbim insan yiyor!
<end>

<start>
bir dorukta kar kurduyum
görülmüs mü dagın pes ettigi
ben onun yurduyum o benim onurum
bana kar yagarken vurdular onu
su bassa bogardı ama insan bastı
ıssız bir gecede apansız
kırmasın diye bir postal kapımı
bir mekan buldum kendime kapısız
acı bana ben daga yaslanmısım
göklerle ülfetim kavi
uslanmısın kanlı dereye bes kez inince
nagmesi ne hos mesteyler beni
caddeleriniz somurtkan dev mezar apartmanlarınız
ehlilerinizi evlere mahpus etmissiniz
motosikletli gerillalarınız ojeli teröristleriniz
evcillestiremedikleriniz mahpushanelerde seyip
bak sehrin ısıkları ipiliyor uzakta
zeynis’in gözleri gibi fersiz donuk
gözyası çelik yelegimi kalbura çevirdi
ben gidende lo zeynis sana konuk
gözlerim. gözlerimin fen sönüyor
çam kokusu savruluyor burnuma
iste kanım karın dudaklarında
postalları yok ama
tepemde yırtıcı kuslar dönüyor
kabzasından kavrayıp çekilmiyor
bu can, bir hançer gibi kınından
bre, ölmek öldürmek gibi olmuyor
1986
<end>

<start>
bir rüya ki bin yarayı kanatır
ölmeyi ögrendim yine bu gece
<end>

<start>
Bir buğday büyüyorsa şimdi Türkiye'de 
Yeminle aşkla büyüyor. 
Yeminle lavanta çiçekleri, haşhaşlar, kekikler aşkla büyüyor. 
Koyunlar, keçiler, sığırlar 
Mısır, pirinç, yulaf 
Aşkla büyüyor dünyada. 
Binlerce senedir nehirler dünyayı görmeye çıkarlar 
Binlerce senedir böyle öğrendik dünyanın birçok yerinde akan 
                 rmakları, büyüyen bitkileri. 
Bazı yosunlarla bazı eğreltiotlarıyla bazı balıklarla konuştum, 
Dünyayı görmey....................
<end>

<start>
Bir resimde bağdaş kurmuş oturuyor Hacı Bektaş Veli. Evi gibi
	yeryüzü.
Bir bulut düşürmüş başını duruyor. Onunla gidip gelen. Uzakta
	bellibelirsiz.
Beyaz, uzun kavuğu.....................
<end>

<start>
Bir rüzgar ilk başında belli
Gökyüzünü çocukları büyütmüş
Denizle kuşlarla evlerle var
Dünyaya aşk diye hürlük diye
En yavuz  gerçek tohumlar ekmiş
Bir ....................
<end>

<start>
İşte kurşun kubbeler şehri İstanbul'dasın
Havada kaçan bulutların hışırtısı
Karaköy çarşısından geçen tramvayların camlarına yağmur yağıyor
Yenicami Süleymaniye arkalarını kirli bir göğe vermişler
Hiç kımıldamıyorlar
Ayasofya elleriyle yüzünü kapamış bütün iştahıyla ağlıyor
İnsanlar sokak sokak çarşı çarşı ev ev
İnsanlar sırt sırta  omuz omuza verip durmuşlar
Boyunları bükük
Yorgun asabi kederli kindar
Yığın yığın olmuşlar hepsi köprünün açılmasını bekliyor
Bir anda şehrin dört bucağına akacaklar
Bir anda iki ayrı kıtadaki insanlar gibi
Fatihliyle Beşik....................
<end>

<start>
Biliyor musun sen bir şiirde ilk satırsın ilk sözcük
Beyaz bir gül
Beyaz bir gül ne kadar beyaz olursa o kadar
Ne kadar suysa bir su
O kadar
Ben en yakın yüzüm yüzüne
Uyandığın sabaha, yatağına
Birden bulup birden yitirdiğin bir şey olur ya,ona
Bir dağ okulunda ilk derslere giren çocuklara<....................
<end>

<start>
Bu gökyüzü 
Her gün böyle değildir Saint-Antoine'nın üstünde 
Belli sevişme vakti 
İşte pencereler ilk kollarını açtı 
Karıncalar yuvalarından çıktı 
Yosunlar uyandı 
Gerildikçe gerildi gökyüzü 
Dikiş diken kız penceresinde ilk kez mutlu 
Denize bakan evler kahveler ilk kez mutlu 
Hiç korkmamalı artık Lambodis 
Eleni hiç korkmamalı 
Bütün güvercinler havalandı kimse korku ....................
<end>

<start>
-Ne yapıyorsun? 
Yeryüzünün yaşına çalışıyorum.....................
<end>

<start>
Ben bütün çizgilerde oldum bütün oçizgilerde
Her sefer böyle geldi vurdu yaşamama bi....................
<end>

<start>
siir bır bakıma agacı yapraklarından gormeye calısmaktır.      her sey oarada saklıdır.....................
<end>

<start>
Bir Çin erkeni yaşadığım evin üstündeki gök.
Hey, sıkıntının pencereleri! Beyazsakal. Sığınaklara girin!
Benim ülkem....................
<end>

<start>
Sen varken kötü diye birşey bilmiyorduk
Mutsuzluklar, bu karalar yaşamda yoktu
Sensiz....................
<end>

<start>
Bir kırlangıç bir su birikintisi bir p....................
<end>

<start>
Bir gün Eleni’nin elleri geliyor
Her şey değişiyor.
İlk İstanbul şiirden çıkıp yerini alıyor
Bir çocuk ilk gülüyor
Bir ağaç çiçek açıyor.
Eleni’den önce
Daha ben çocuktum daha tütüne daha kahveye alışmamıştım
....................
<end>

<start>
I.Eleni'nin Elleri
Bir gün Eleni'nin elleri geliyor
Her şey değişiyor.
İlk İstanbul şiirden çıkıp yerini alıyor
Bir çocuk ilk gülüyor
Bir ağaç çiçek açıyor.
Eleni'den önce
Daha ben çocuktum daha tütüne daha kahveye alışmamıştım
Sabahları, akşamları bilmiyordum daha
Bir gün bakıyorum akşam ellerimde gözlerimde
Bir gün sabah her yanım.
Eleni geliyor
Dünyaya bakıyorum
Dünya sanıldığı kadar küçük değil o gün anlıyorum
Sanıldığı kadar üzgün değiliz dünyada
O gün bütün şiirleri yakmalı yeniden yazmalı diyorum
Brise Marine'i yeniden
Yeniden Annabel Lee'yi.
Eleni ile anlıyoruz
Bu gökyüzü niçin kalkıp gelmiş
Deniz niçin başını alıp gitmiş onunla anlıyoruz.
Bir gün Eleni'nin elleri geliyor
Bir sokaktan ilk def....................
<end>

<start>
Bomboş oturdum rüzgarı dinledim
(yay burcundan dönen) . Irmağın
dediklerine geçtim sonra.
Geçip gidiyordum beni g....................
<end>

<start>
Siz dedim de f, o denizler aldı beni.
Sabah haliniz o eski suları geçtim.
Helene'nin baktığı denizlerde Paris'dim.
Yeni sesler buldum, renkler, diller yeni
Kral yalnızlı....................
<end>

<start>
Kuşlar kalkıyor Aya İrini üstünden 
Bir sap ot kulaklarının arkasında. 
Ben sonunda burdasın işte diyorum kendi kendime 
Burda eski bir atlasın kesiştiği yerde. 
Bir kedi gözlerini dikmiş s....................
<end>

<start>
<end>

<start>
Karahisari altınlı besmelesini yazıyor. Kamış bir kalemle.
	Yatık duruyor bir kalemtraş. Gümüş kakmalı, hattati ve imzalı.
	Hattı bozuk IV.Mehmet gibi eli titri....................
<end>

<start>
<end>

<start>
İstanbul'da kadınlar uzun boylu
U gibi güzel.....................
<end>

<start>
Evet hep açık gidip gelen ağzın içindi;
Gökyüzünün o huysuz maviliği içindi;
Elma kokan bir Türkçeyle kon....................
<end>

<start>
Senin üstündedir
Ne varsa yalnızlık, fakirlik namına
Sevmek, yaşamak aşkına
Devam eden ve edecek olan adına
Nasırlı elden sarı yüzden yana
Yani ne varsa yorgun, fakir halkım adına
Senin üstünedir.
Sen âhı ekenin biçenin
Sen âhı taş kıranın, şarkı söyleyenin
Trenler ki senden geçer
Başı açık yalnayak halkım senden geçer
Türkülerin en hazinleri senin üzerinedir
Anamın, kardeşimin, kavmimin göz yaşı senin üzerinedir
Halkım arabacısı, köylüsü, ırgatıyla senindir
Ben bütün şiirlerimle halkımın.
O ovalar ne öyle, birbiri arkasına akıp durur? 
O yorgun o soluk o namuslu yüzler o erke....................
<end>

<start>
Her gün böyle gelip dünyadaki yerini alıyor.
'Zor olan, diyor, şiirin hayatını yaşamaktır.
Yazmak sonra gelir hep.' Bir bardak su ister
Gibi kolay çıkıyor bu sözler ağzından.
....................
<end>

<start>
Yavaş yavaş geçtim kalabalıkların arasından
bir deniz çarpması gibi çoğalta çoğalta geçen
geçtiği yeri
yavaş yavaş çıktım içimden.Dokundum
yavaş....................
<end>

<start>
Nigâri, bir kâğıdı bir kalemi sevdi. Padişahları gördü Gala-
ta'dan. II. Selim'le ava çıktı.
I.François'yı, V.Charles'ı çizdi.
Büyük dedesi gibi satranç oynadı. Bir deniz kitabı yazdı.Bu-
lunamadı.
Karanfili sevdi. Bunun için  Barbaros'un, II. Selim'in  eline
karanfil verdi.

	Kanuni'yi I. François'ya yazacağı mektubu düşünürken gör-
dü. Kanuni  onun için düşüncelidir. Gezdiği yerde yeşil bir  dal var-
dır.
Padiş....................
<end>

<start>
Ne sigaralarda tat kaldı
Ne gönlümü avutur tazeler,
Önümde açık duran tek umut
Kapısı daraldıkça daraldı.
Her gece gökte bir küçük yıldız
Seninleyim diye el eder
Ne onun uzaklığı azalır,
Ne benim içimdeki kederler.
Kırların kokusu bile duyulmuyor,....................
<end>

<start>
Size baktım. Sesin eski ve yalnız
Sizi soyuyorum. Büyük ağzınız.
Gözlerinizi alıyorum. Gözle-
riniz Ortaçağ. Kocaman ve ıssız.
Alıp ell....................
<end>

<start>
'Bu oğlan, dedi, daha ne kadar kaçacak? 
On ikisinde kaçtı, on altısında kaçıyor.'
Böyle deyip sustu. Ağzının sol yak....................
<end>

<start>
Hep açlığında büyür yaşamın
Hep korkulusunda dolanır
Gezer durur elden ele
Şiirsiz sancılar kıvranır
Zavallı tutsak yürek
Bugün onla....................
<end>

<start>
Yalnızlığın üstüne incecik bir beyazlık
Örtüsü örttü karlar,
Şimdi kar tanelerini kocaman rüzgarlarda
Eğiriyor kemanlar.
Aramasan da olur, bozuldu büyü,<....................
<end>

<start>
ey herşey bitti diyenler 
korkunun sofrasında yılgınlık yiyenler. 
ne....................
<end>

<start>
göğsün bir çocukla kedinin savaş alanıdır 
onlar şakalaştığını sanırken 
seni hep seyretmek kanattı
senin göğsün ama, kime zafer oldu ki 
ORDA HEZİMET DE  BİR KADER BULSUN KENDİNE
gülle pençe arasında gidip gelen ruhunu senin
kalbini kazarak çıkardılar 
aklına isyan ederken tanıdığında kalbini 
AKLIN RUHUNU ÇOKTAN SINIR DIŞI ETMİŞTİ 
senin çıfıtında buluştular 
sende bir maraz buldular, sevdiler seni, hoş tuttular 
yıl sonu müsamerende rondo yaptılar 
ve beyaz bir itibar edindin aile birliğinden 
YETİNMEDİN, BEMBEYAZ BİR SİCİL İÇİN  kan çıkardın 
İSTEDİN Kİ HAYATIN DAHA ÇABUK KİR TUTSUN 
başkasının İYİ HUYU, HABİS BİR LEKE olsun orda
pençe her gün yeni bir biçim veriyordu tenine 
dudakların bir gülde geziyor gibi SUSTUN 
GÖVDENE GÜVENDİN 
aldın her haftasonu nevrozuna götürdün onları 
- HERKESİN BU DÜNYADA BİR MOLAYA İHTİYACI VARDIR- 
ilk aşkı oldu şizofrenin, ikisinin de 
aralarındaki kıskançlık da KİBİRİN SENİN 
ama, ÖZENLE SAKLADIN bunu medyadan 
GÖVDENİ HOR KULLANIRKEN, İSTEMEDİN
KİMSE KÖTÜYE KULLANMASIN KALBİNLE RUHUNU
adına kazı denen bu canlı yayını şimdi BİR BİRACIDAN 
İZLERKEN 
artık ikisinin de seni bağışlamasını bekleme
birazdan araya suretini sokacaklar reklam kuşağında 
RİYA BEKLEMEDİĞİN BİR TEK O KALMIŞTI 
ŞIMARTMADIĞIN BİR TEK O! 
yaptın bunu da sırf günlük burç falın böyle söyledi diye 
işte sonunda dizi film oldu hayatının son çeyreği 
AKLIN YÖNETMEN OLDUĞU BU YAPIMDA
bir gölge hızıyla geçti sansürden alışkanlıkların 
galaya alınmayan kırgınlıkların 
kapı önünde hadise çıkarttı 
kur yaptı sevinçlerine  'bodyguard'lar 
günlüklerin basına film özeti diye dağıtılırken 
bütün ödül yönetmelikleri gözden geçirildi bir bir
ÖMRÜN de TAMAMLANMAMIŞ BİR PLAN OLMADI MI 
ZATEN 
altındaki bu şaryoyu uçurumuna döşemişler 
son bir iz bırakmak için dünyaya bakıyorsun 
SIRTINA YAPIŞMIŞ GÜNEŞ kemiklerini parlatıyor 
İSKELETİNİ YÜZYIL SONRA BULANLAR, yaşadığın çağa 
'FİYAKALI ' diyecek
oysa bir aksesuar gibi kullandı YÜZÜN TEBESSÜMÜNÜ 
dişlerinin arasındaki KARANFİL TOHUMUNU 
TÖRENLE takı müzesine KALDIRACAKLAR 
mutsuzla yaşadığın yasak aşkın TEK KANITIYDI oysa
bir nümayişin orta yerindeyim 
BENİ AYIPLAYACAK BİR YALNIZLIĞIM bile kalmadı 
BELKİ TEK BİR HÜLYA KALACAK BENDEN 
iki uyku arasındaki bir sayıklama gibi:
KALBİMLE RUHUMU KİMSESİZLER MEZARLIĞINA GÖMMÜŞÜM 
aklım cenazeye çelenk göndermiş 
BAŞIMIN ÜSTÜNDEN GEÇEN SERÇE SÜRÜSÜ 
gövdemdeki yırtıktan ikiye bölüyor beni
İYİ BİR SİLAH İSTİYORUM, şöyle kabzası gönümden bir kold
artık bir tabanca kazansın bu rus ruletinde
Akif KURTULUŞ
(Kırgınlıklar Galası)
<end>

<start>
halkın imlası taşarsa coğrafyadan 
geçer onlar iki yağmur damlasının arasından 
göstererek devlete bütün zerafetini
belki de onlarbindir
bir çarşıda kendini kaybetmek gibi bir şey olur bu
kefyede buluşanların safrana karışması gibi
gövdeye bulaşan bir bedesten gibi 
orda yeşil, kandan alırken rengini 
tarihin biçimine bürünür güneş
kim güvenir peki tarihe 
                            iki kaşın arası varsa 
                            yolunu bulmak için
ateşi savunmak yetiyorsa
avuçta gül ezip göğe fırlatmak neye yarar 
tenimizi yeniden tanımlamaktan başka
hayatın diyorduk, geçen gün laf arasında 
hiçbir erdemi kalmadı gözümüzden kaçıracak 
tattık hepsini, imzalar attık, gazetelere ilanlar verdik
saftirik demişti muhaliflerimiz son genel kurulda bize
halbuki komedyen taklidi yapıyorduk 
bozuk terazi kullandık 
melankoliyle coşku arasındaki dengeyi bozmamak için 
bizden artan nevroz onlara da yaradı 
düzmüş oldular sonunda bütün eksiklerini
o gün birisi ateşkes demişti; 
bu kadar kısa sürmese 
belki de iyi bir çizgi film yapardık kardugh'lardan
araya reklam girince 
ölülerimizi toplar, kaşla göz arasında gömerdik 
lan yavşak! 
derdik film başlayınca kaldığı yerden 
değil mi ki bizi her kavşakta polisle korkuttular 
oğlumuzun kirvesi de emniyet amiri olsun
insan olan sırf bu inada bağışlardı 
en iyi yardımcı oyuncu ödülünü
kimse ben oynarken elime konuşmasın 
biz tarihe tanıklık etmek için ifade vermeye geldik 
baş başaltı müselles, kapış serbest'te sıramızı savdık
ruhumuz her ne kadar esas duruştaysa da
vicdanımız rahat 
bütün geçiş noktalarında şövalye muamelesi gördük 
halbuki kavalyeyiz: çünkü hiçbir yere ' damsız girilmez ' 
hayatın bizden sakınacağı bir anlam da kalmadı nasılsa
öğrendi çocuklar kirpinin sırrını 
bütün savunması üstüne işeyinceye kadarmış 
demek bu kadar saldırgan olmamız  boşuna değil 
hem artık herkesin bir evtimsahı var 
gözyaşımızla sindirim sistemimiz arasındaki 
o tuhaf macerayı izlemek kolay oluyor 
ne sürüngenlere hakaret ediyoruz 
ne de erkekliğimize dokunuyor sulugözlerimiz 
savcılar saygın bulmasa da gayretimiz var en azından 
kavakların hangi yolla çiftleştiğini anlamaya 
hayber kalesi içinde kaçak yapılaşmaya yok mu bir dur 
                                                                                diyecek
var!
peki kan kalesi mukimlerine tapu dağıtmak için 
törene ne gerek var 
yavrucuğum, bizim üç oda bir salon evimiz 
davetsiz misafirlere monitörden kim o demeye mecalimiz var
medeni cesaretimiz var: onlar burdan taşınalı çok oldu 
tıkırtıya duyarlı bant kaydımız var bizim yerimize zıvanadan 
                                                                                         çıkan
hanım çabuk silahımı getir! ince, koskoca hırsızlar 
                                                                nasıl tırsıyor
terminalden havaya fırlatılan en büyük asker için
yeri geldiğinde bükerek sustuğumuz 
vücut isterse davula gön yaptığımız bir kalbimiz: 
bundan bir bumerang öyküsü çıkaracak
iyi edebiyatçılarımız var
orda şimdi
şırnak: kırbaç: şırraak!
hoh hoh hosaybin           
iki üç daha fazla katliam
var
bir kulp var ayrılığa takacak 
haydi şimdi hep bir ağızdan:
devlet kaç tazı tut!
<end>

<start>
işte kapandı suratıma bütün telefonlar 
büyük çarpılar koydular çaldığım kapılara 
çıkardılar kentin planından geçtiğim sokakları
zayıf bileklerim kaldıramıyor bağlanan telleri
vücudum kundaklanıyor, dinamitler parçalıyor göğsümü 
bir cayırtı yayılıyor içime, dinamo çevrildikçe
(bir martı günü de kapanmıştı üstümüze kapılar 
o zaman da çoktuk, duvar diplerinde buluşmuştuk 
İNCE ACI BİR GÜNEŞ  sızıyordu saçaktaki buzlardan
o mart gününden KALDI AVUÇLARIMDA  kırık anahtarlar 
GÖZBEBEKLERİMDE  bıçak GÖLGESİ, kan kokusu saçlarımda)
BİR FIRTINADIR DOLAŞIP DURUYOR DİLİMİN UCUNDA
<end>

<start>
ne derseniz deyin, durduğum yerde yaprak döküyorum
kaç aydır elimi alnımda tutarak konuşuyorum 
geldiğimiz her yerden gitmemize bir var 
gitmemize bir var, bir yer bulmalıyız kendimize
ırmak boylarında ceviz kokularına koşardık, UNUTTUK 
günlerdir SİREN SESİ yapıyoruz DAL ÇITIRTILARINDAN 
BAKTIKÇA kanıyoruz duvardaki RESİMLERİMİZE 
eylüle  BUL ANMIŞ bıçaklarla uzaklaşıyoruz kentlerden
adımızı soruyorlar, uzun bir şarkıda SUSU YORUZ 
kolluklarımızı sakladık dağları gösteriyoruz YERİNE
günleri NE DE GÜZEL YA KIŞ TIRIYORUZ ALNIMIZA yoldaşlar
<end>

<start>
'saçıma dokunma' diyorsun masal saçan bir sesle 
ekmek gibi dilimlediğimiz yatak sarılmış bize, 
bırakmak istemiyor 
kasıklarını öperken 'saçıma dokunma' diyorsun 
dilimde gezdirirken seni, 
'saçıma dokunma, n'olur'
kapısı açılan bahçene girerken bir daha, bir daha 
anılar dökülüyor göksarmaşıktan
ikimiz de biliyoruz 
bir çözsem saçlarını 
bir daha söz etmeyeceğiz ayrılıktan 
saatlerin saçları olsaydı sevgilim 
bu kadar hızlı geçip gider miydi zaman 
ah sevgilim ne diyecektim ben sana 
aç pencereyi ve dışarıya bak 
son gecemizde kar altında kuğular
<end>

<start>
çok önce miydi, elimizdeydi bir masada saatlerce susmak
boynumuzda güvercin gölgeleriyle kalkardık çınaraltından
gelirdin, su çağıltısını çoğaltırdın adımlarınla
kandilin fitilini kısar, rüzgarımla çözerdim saçlarını
omuzlarından topuklarına dökülürdü elbisen
çok önceydi, kulak memelerine koşacak kadar haylazdım
kirpiklerinden yüzüme dökülürdü ay kırpıntıları
<end>

<start>
bir saçak altında bileklerine yapışıp söyledim bunları
'her sabah çiçeklerle, serçelerle resim çektiriyorum
dudaklarına dokunsam yine sular yürür ellerime
yine panayırlar kurarım yüzünde, meddah oynarım
çimlerdeki nar lekerlerinden bulur, gideriz yolumuzu
beyaz izler bırakırız ardımızda beyaz gömleklerimizden'
gecikmiş sözlerdi, tırnaklarımı yiyerek kaçtım uzaklara
<end>

<start>
kullandığım her mum aydınlatıyor dibini
yanıyor yatsıdan sonrada, her an sönebilir diyerek
kara gözlükler takarak doğruluyorum kendimi
beş mevsimdir yeşil ışıkları duruyorum
kırmızı ışıkları koşuyorum kimseler görmeden
yalnızlığıma hazırlanmış sözlüklere başvuruyorum
kanını içine akıtmış aşkları anlatmal için
bütün sonlar küçük unutkanlıklarla başlıyor
her zaman bir kumral oluyor küçük suçlarımın ortağı
<end>

<start>
sürdürebilir miyim bir aşkı ayrılamam korkusuyla
piyano soloları
<end>

<start>
Mixoac köyümdü benim. Üç hecesi gecenin,
bir güneşten yüz üzerinde, yarım maskesi gölgenin.
Toz bulutları geldi ve yedi onu.
Kaçtım ve yürüdüm dünyanın içinden.
Sözlerim evimdi benim, hava türbem.
<end>

<start>
Gözlerim keşfeder seni
çıplak
ve örter seni
ılık yağmuruyla
bakışların
*
Seslerden bir kafes
açılır
Sabaha
daha ak
baldırlarından
geceki
kahkahandan ve yapraklarından
ay gibi bluzunun
sen yataktan sıçrarken
*
Elenen ışık
şakıyan sarmal
sarar aklığı
Chiasm
uçuruma dikili
*
Günüm 
patladı
gecende
Çığlığın
sıçrar parçalar içinde
Gece
yayar
gövdeni 
yıkayarak altında
gövdelerinin
düğüm
İşte yine senin gövden
*
Dikey saat
yağmursuzluk
döndürür ışıltılı tekerlerini
Bıçaklar bahçesi
aldatılış ziyafeti
Bu yansımalar arasından
girersin
incinmeden
ellerimin ırmağına
*
Ateşten hızlı
yüzersin gecede
gölgen daha belirgin
okşayışlar arasında
gövden daha siyah
sıçrarsın
olanaksızın kıyısına
nasıl ne zaman çünkü evet ayak direyişler
Kahkahan yakar giysilerini
kahkahan
ıslatır alnımı gözlerimi nedenlerimi
Gövden yakar gölgelerini
Sallarsın bir korku trapezinde
çocukluğunun zorbalık günlerini
izlersin beni
uçurumun ucundaki gözlerin
sonuna kadar açık
sevişerek
uçurumun ucunda
Gövden daha belirgin
Gövden daha siyah
Gülersin küllerine
Burgonya dili soyunuk güneşin
uykusuz kum tepeciklerinden oluşan ülkeni yalayan dil 
çözük saç
dilin kırbacı
konuşulan dil
sırtında, gevşetilmiş
dantellenmiş
göğsünün üstünde 
seni söyleyen yaz
mahmuzlanmış harflerle
yadsıyan seni
dağlanmış imlerle
seni soyunduran giysi
seni bilmecelerle giyindiren yazı
benim gömülü olduğum yazı
saçın çözük
büyük gece salınır gövdenin üstünde
bir testi sıcak şarap
dökülmüş
tüzenin yazıtları üzerine
uluyan çıplaklık ve sessiz bulut
bir yığın yılan
bir üzüm salkımı
çiğnenen
ayın çıplak tabanlarıyla
ellerin yaprakların rüzgarın yağmuru
gövdende
gövdemde gövdende
Saçın çözük
kemik ağacının yaprakları
göksel kökler ağacı güneşten geceyi içen
et ağacı                                    Ölüm ağacı
*
Dün gece
yatağında
üç kişiydik:
Ay               sen ve ben
*
Açarım 
dudaklarını senin gecenin
nemli oyuklar
doğmamış
yankılar:
Beyazlık
boşalması
zincirlerini koparmış suyun
*
Uyumak uyumak içinde
ve daha iyisi uyanmak
gözlerimi açmak
merkezinde
siyah beyaz siyah
beyaz
uyumayan güneş olmak
belleğinin ateşlediği
(ve
belleğinde anım olmak) 
Ve yine bitki özü
göğe doğru
kalkar
(ateş çiçeği, adın
alevdir) 
Fidan
çıtırdayan
(yağmuru
parlak karın) 
Dilim
orada 
(Gülün
yanar karda
şimdi
işte
(mühürlerim cinselliğini) 
şafak
karanlıktan kurtaracak
Çev: Ali Cengizkan
<end>

<start>
Ta buralara geldim
Çekerek bu çizgileri,
Öylesine; 
Yeşilli mavili bir cami,
Altı yassılmış bir minare,
İki ya da üç mezar,
Ermiş bir şairin anıları,
Timurla soyunun adları.
Rast geldim yüzgünlerin rüzgarına.
Kumla örttü geceleri,
Kamçıladı kaşımı, kavurdu göz kapaklarımı.
Şafak:
Kuşların saçılması
Ve taşlar arasında köylülerin ayaksesleri olan
Suyun söylentiler yayan sesi.
(Ancak su da aldı tozdan nasibini.) 
Ovada homurtular,
Görünüşler
Yitişler,
Kil sarısı kasırgalar
Düşüncelerim gibi, dönüyorlar
Otelin odasında, tepelerde:
Bir develer mezarlığı bu diyar
Ve benim düşüncelere dalışımda
Hep aynı çöken suratlar.
Rüzgar, o harabeler efendisi mi
Benim tek ustam?
Aşınmalar:
Gitgide büyür zerre.
Ermişin türbesinde,
Bir çivi çakmıştım
Kurumuş ağacın derinine, 
Öylesi değil,
Diğerleri gibi, kem göze karşı:
Kendiminkine karşı.
(Bir şeyler söyledim:
Rüzgarın alıp götürdüğü sözcükler.)
<end>

<start>
Gecenin soğuk dudakları
Bir laf eder
Laf sanma taştır
Taş sanma gölgedir
Acının sütunu
Olgunlaşmamış düşünce
Hayali dudaklarıma doğru gerçek su
Gerçeği taşıyan sözcük
Hatalarımın nedeni
Eğer o ölümse yaşarım yalnız onun için
Dalarım anılara ama bir şey anımsayacağımdan değil
Artık bilemem ne söyler de güvendiririm kendime
Nasıl anlaşılır birinin hayat taşıdığı
Nasıl unutulur bildiklerimiz
Zaman aralar da gözkapaklarını
Bakar bize ve kendisi de kaçırmaz görüntüsünü.
<end>

<start>
Dünyada geçirdim çocukluğumu
İnsanlardan eşya yaparlar
Kırmızı bir orman iki boyutlu
Kendi başına yağar....................
<end>

<start>
Eskisi gibi yaşıyorum
Gezerek, düşünerek..
Yalnız biletsiz biniyorum vapura, t....................
<end>

<start>
O şimdi yalnızdır.
Anasız,babasız,
Şapkasız,....................
<end>

<start>
Ellerimle soydum seni
Taç yapraklarını açması gibi
Nar gibi diş dişti tazeliğin.
<end>

<start>
Ben güzel günlerin şairiyim
Saadetten alıyorum ilhamımı
Kızlara çeyizler....................
<end>

<start>
Çünkü saatler dardır, her şeyi almaz 
Güneşte çözülür ve kayarlar bir yana. 
Mısırlar güçlükle büyürken yağmursuzluk 
Kaygılandırır dilsiz bahçıvanı. 
Sessiz kuşlar, bir keçi, ağır iğde ağaçları. 
Bir araba geçti incelmiş yoldan 
El salladı biri, belki tanıdık, 
Belki değil, süreksizliğin eş....................
<end>

<start>
Çocuklar uyanır geceleyin
Bir şey ararlar karanlı....................
<end>

<start>
“Çok eskiden yaşadım bu anı ben”
Dersiniz şaşkınlık içinde.
İlk girdiğiniz bir ev,  bir merdiven,
Birden güneş vu....................
<end>

<start>
Lirism her şeyden önce lirism
Maddeden tarihten İsa’da önce
Soldan önce, sağdan önce
Aç karnına bolca lirism
Lirism kaş göz
Lirism sağduyu....................
<end>

<start>
Yirminci yüzyılı yaşadım
Ertelenmiş bir yüzyıldı bu
Yıkık bir sur yazgımızın uydusu
Bekletir ömrü yürüyen ayla birlikte
Bırakmaz günün adını koyalım.
Yanıtsız bir yaşamdı erdemimiz
Herkes içindi ve kimse içindi
Okunmamış bir yazı, umudu doyuran,
Duaları düşünmek neye yarar
Kurgular tutuşturdu bacalardan.
Yirminci yüzyılı taşıdım
Tedirginliğimizin zorbalığıdır sanrılar
Ve tohumun beklenmedik gürültüsüyle
Çıplak su gibi yinelenir zaman 
Gökyüzünde usumuzun dirliği
Aklın başarısızlığa uğradığı içtenlik
Bir şive gibidir insan, ey öldürülmüş insan 
Bilinmeyen bir hayvana özgü bir ses gibi
Sabırsız testi, hep dolar gibi olan
Her şeyin sese dönüşeceği bilinemez ki!
Yiminci yüzyılı yaşadım
Parlak suyunda boğulmuş sahipsiz
İnsan yeryüzünde durur, bulutlar
Bulutlar düşümüzde doludizgin
Soylu bir çılgınlıktı gündemimiz.
Ellerinde oyuk gözlü idoller
Yüreğimin yalanını besler....................
<end>

<start>
Dün gece yağmur yağdı kente,
Sonra sabah, güneşte ayıklanmış,
Bir kahvede düşünüyorum,
Sen geleceksin ya, dalgınlık
Kopuverdi bir daldan, sallanarak
Geçen bayrak açmış bir bulut,
Sonra ikindi ve akşam, bakarsın,
Uyurken bir daha o yağmur.
Fal çıktı. Köpükler içinde kaldı deniz,
Tepeleme çiçek dolu bir sandal.
Eylülün eskil çadırına giriyoruz,
İşte, büyücü martının bozgun çağrısı,
Uyurgezer yosunları delirten poyraz,
Odalara sığınan ürkü yaprakları,
İşte, çırpınan bir kavağın
Yanlızlık sanrısı dolaşıyor bahçede.
Melez yapraklar, sararması yasaklanmış,
Bitimsiz bir zamanın cansıkıntısında,
Hatmi alı ışıklarla karıştı....................
<end>

<start>
Kara yakındı önce, hem çok yakın, 
Elimi uzatsam tutardı. 
Yıldızsız teknemdi inip çıkan gece, 
Kurumuş gece, kum, kömür, arduvaz... 
Kara yakındı önce, hem çok yakın, 
Denizleyin inip çıkan önümde 
Bir tanrının atardamarı.
Açtım, yorgundum ama uykum yoktu. 
Günlerce yekesiz yelkensiz 
Ne de çok kuş takılmıştı ardımıza, 
Ne çok harman gördüm köpükten beyaz... 
Açtım, yorgundum ama uykum yoktu. 
Güneşler hala sağımda solumda, 
Sürer gibiydi açık deniz.
Deniz en ince hayvanı belleğin 
Nerden  kalktım, o rıhtım, o çan... 
Bilmiyorum o gök kıyı nereye gitti! 
Bir masal şebboyu çarmıhtaki yaz. 
Deniz en ince hayvanı belleğin 
bir kuşluk vakti tanrının sevdiği 
Görünür zaman yaratan.
Canlı mıydım? O uğursuz kıyıda 
Öldüğüm gün de bilemedim. 
Hep o sallantı, o devinim, o avcıl 
Bayrak, bir aş tenceresi, bir az 
Küfür, karı kız öyküleri, sonra 
Dipteki ölülerin fısıl fısıl 
Konuşmalarını dinledim.
Doğdum mu? Nasıl? Belki bir tezlik 
Yeli kımıldadı, kan gibi. 
Ağaç ve kızak, demir, yağ, halat, katran, 
Boya kutuları, sünger, tel ve gaz... 
Derken gün kokulu yüreğimdi ilk 
Yapının boş gömütünde dikili 
Sabırsız kaburgama çarpan.
Ruh, şarabı gördü üzümden önce 
Süt, kan olmak için devinir 
Tohum bildi herkesten önce ekmeği 
Gün, denizi salıvermeden batmaz. 
Ruh, şarabı gö....................
<end>

<start>
1. 
Kara gemi Okeanos ırmağının
Akıntısından kurtulup tanrısal 
Denizde Ayaye adasına varınca 
Onu kumsala çektik ve uykuya 
Dalarak tanrısal şafağı bekledik. 
Sabah sisi içinde doğan 
Gül parmaklı şafak 
Elpenor' un yüzüstü yatan ölüsünü 
Bulmuştu ilk önce kıyıda. 
Martı  leşleri ve deniz kabukları arasına 
Törenle gömdük onu kederli 
Gönülle ve yanık yüzlü şaraptan 
İçerek dinledik Kirke'yi. 
2. 
Tanrıçaların en tanrısalı 
Güzel belikli Kirke eyitti: 
'Sen Odysseus iki ölümlüsün 
Hades'i gördün daha yaşarken 
Güneş doğmayan neşesiz ülkeyi 
Günlerce karanlıkta kaldın 
Çünkü İthaca yaşatıyordu seni 
Tanrısal denizde ordan ....................
<end>

<start>
Dörtnala haberci ilkyazdan
Aşağıdan inceden beyazdan
Dumanı tüten sıcak tohum
Dolan kara toprağı dolan
Ulaş yeryüzüne ak tohum
Hay gücüne kurban olduğum
Dağ taş dinlemezim hey aman
Göster o gül y....................
<end>

<start>
Çık benim şair tabiatım, çık orta yere
Fakir güzelinden söyle
Hasret ateşinden çal
Çal, söyle benim derdimi sevdalı sesinle.
Hep bilinen şarkılar gibi olsun<....................
<end>

<start>
“Babamı gördüm düşümde,” diye anlattı,
“Öylesine ağladım, yalva....................
<end>

<start>
Hepsini gördüm ayrı ayrı,
Kuşların zamanı tunç rengindedir.
Tanrılardır taşın zamanı,
Denizin zamanı ölür....................
<end>

<start>
1. koşu
Kör bir ozan anlattı bunları,
Atların da ruhu vardı Troya önünde,
Ta Hades'ten duyulurdu kişnemeleri,
Atsız bu bu kişneme ölüleri ürpertir,
Köpeği deliye çevirirdi.
Kimi de Troya önünde nal sesleri gezinirdi,
Gömülmemiş bir atın erinçsiz ruhundan.
O gün Akhalar başka biri için yarışsalardı
İlk ödülü Akhileus götürürdü barakasına.
Çünkü ölümsüz atları vardı,
Onları Poseidon vermişti babası Peleus'a,
Peleus da oğluna armağan etmişti.
Şimdi atlar  yas tutuyorlar Patroklos'a,
Yürekleri burkuk, toprağa değiyor yeleleri.
Diomedes Tros atlarını koştu arabasına
O atları savaşta Aineas' tan almıştı.
Bir tanrı kurtarmıştı Aineas'ı.
Sarı Menelaos kalktı sonra, Atreusoğlu,
Tanrısal yiğit koştu arabasına iki at,
Agamemnon'un kısrağı Aithe'yi, kendi atı  Podargos'u.
Antilokhos koşum taktı  Pyloslu atlarına.
Sonra Köroğlu kalktı, koştu Kır At'ı.
Her yanında çifte kanat
                              Bilmez yakını ırağı.
Kendini beğenmiş Tahta At'ı çıkardılar sonra,
Yayıldı ortalığa yanık sedre kokusu.
Huylandı öbür atlar bu büyülü kokudan.
Sonra göründü Muhammed'in damadı Ali'ye
Benzer iyi huylu Düldül, edep yeri kapalı,
Dolandı çok tanrılı atlar arasında ağır ağır,
Gözleri iyi görmüyordu.
Başını yana eğen İskender'in Bukephalus'u
Geldi sonra, Hint kızları gibi derin bakışlı
Güneyden yana bakayordu ikide bir,
Sezmiş gibi Granikos suyunun yakınlığını.
Elcid'in Babeica'sı, derken Rocinante çıktı
Ağlayarak.
                            Anlatma bana atları! 
Bilirim, ana rahminden gelir, gece, karanlık
Bir ahırda lamba tutar biri, ışık titrer
Samanların üztünde, hayvanın öksürüğü ve soluğu...
Başını döndürür bakar, 'Bana benziyor mu? '
'Sekili mi ayakları? '
                            Anlatma bana atları! 
Sabahın yerden kesilmiş tarlaları ve çığlık
Çığlığa suları gibi gök yarığından atlayan
Kanatlı Pegassos! Gençliğim benim, oğlum! 
Delirmiş bir zamandı, yas, ölünün öcü, gövdesiz kuş,
Kırılan yıldız, unutulmuş bir günün yarısı.
Tohumsuz küçük göller ölüm anıtı gibi yükselen,
Ve giysisiz boşluk, yılgın uzay, o bitmeyen
Koşu...Atlar, atlar.Yaşlananı görmedim hiç.
Kimi yelesiyle devirmek ister burçları,
Kiminin eşeler toprağı hala toynakları.
                         Anlatma bana atları! 
Yüreğim kaldırmıyor düşündükçe vurulup
Vurulup....................
<end>

<start>
Bu akşam da gönlümüzce bitmediyse gün
Suçun yarısı bizim yarısı günün
Sanki yapının tuğlası bizsek harcı o
Onun da iyi olması lazım
Onun da aklı kalbi namusu
Ya m....................
<end>

<start>
Giden gelen yok. Bir titreşimdir bu.
Duragan fulyanın üstünde arı
Bir diyapozon gibi titremekte. Kırlangı....................
<end>

<start>
Ben ki her akşam yatağımda
....................
<end>

<start>
Karacaoğlan' ın Bir şiiri Üzerine
Atımla yola çıkıyoruz seherde
Sabah büyük bir kuş uyanıyor,
Ağırlaşmış ay gibi susuyorum,
Yaşı bilinmeyen yağmur önümde,
Bin yıl ötedeki ufak çiçekler.
Dün gece, dün gece gördüm düşümde
Kömür gözlümden ayrı düşmüştüm
Sevdamın avucunu bastırıyorum gcceye
Yağıyor dağlara kar benim için
Güz ağaçları ile karıştırıyorum sisleri
Beni yola bırakan ırmağa dönüp bakıyorum
Uzaklıkların sınanmış bıçağı
Bir şey demek gelmiyor içimden
Kanımın buğdayını savuruyorum.
Atımla, atımla yola çıktım seherde
Lale sümbüller içinde hüma kuşları ötüyor,
Avcılar yolu tutmuşlar dağlara erken erken,
Dar sokaklardan geçiyorlar,
Sağlarına sollarına gümüşlü hamayıl asmıslar
Al atlarının,
Mücevherli tüfekler asmışlar omuzlarına,
Yeterince şarapları var günbatımı için
İnsan gibi bakan kartalları gördüklerinde.
Kısmetse bu akşam Eğrikol' da yatarız,
Yürümeyen geleceği üzüntümün,
Uzaklara kar gibi yağıyor bilmediğim yıllar
Saklanmış sabahın akpak anısı.
bir kuyu görmüştüm orda, ağzı kapalı,
Geçmişin fazlalığını sınadı yureğim,
Güzeller suyundan içip kanarmış.
Dizimde derman kalmamıştı, çöktüm oturdum,
Ağzı kapalı kuyuya baktım, akşamın başkenti
Konuşmaya başlamamış bir buzağı gibi,
Yazmalar gibi alaca bulaca baktım,
Bir söğüt, bir söğüt de baktı benimle,
Kuşların arasında dal konuşuyordu.
Kırılmamış taş gibiydi güni
Karanlık toprağı karıştırıyordu,
Gizlilik soyluluk veren yaşama.
Hiç güzel sevmedik mi yalan dünyada.
Gelinin ibrişimdi saçı, sustum kaldım,
Yatmadı benimle unutmam, ay toprağa değiyordu,
Üstüne dört libas....................
<end>

<start>
Zavallı Etem
Çok çekti geçen kış....................
<end>

<start>
Uzak bir göğün altındaydı deniz,
Suskunluğun adak testisi,
Kocaman deniz suların altında.
Dipte maviliklerin oynaştığı,
Küçük bir balığın kanadı gibi yalnız,
Umutsuzluğun bir anlamı kalmadığı,
Kumlara gömül....................
<end>

<start>
Yağmur bir adım ötemizde
Kabarmış ağulu mantar
....................
<end>

<start>
Bir misafirliğe gitsem
Bana temiz bir yatak yapsalar
Her şeyi, adım....................
<end>

<start>
gözlerine bakıyorum
denizden çıkarılmış bir tabaktaki kuş resmi
dağınık köy evleri....................
<end>

<start>
Güvercin
Pencerede kopan alkış....................
<end>

<start>
Denizlerden gel
Durup bakmak için gel
Dönüp gitmek için gel
Güvercin göğsü gibi,
Sevincim, ağarmış sevincim benim.
Ha aşkın dikeni, ha ölümün dikeni
Elimde bildik ağustos....................
<end>

<start>
Sen gidiyorsun ya işine yetişmek için
Saçlarını, gözlerini, ellerini
Neyin varsa toplayıp gidiyorsun ya
Her seferinde bir şey unutuyorsun sıcak
Termometrede yükselen ç....................
<end>

<start>
Bu sabah içimde bir tazelik var,
Bu seher, bu camdan giren gündüz, ben! 
Sokaktan yükselen şu şen naralar,
Bu camdan bakınan, bu gülen yüz ben!
Nerede o dünkü ateşli nabız,
Nerede yastıkta kıvranan başım? 
Bu sabah içimde çelikten bir hız,
Bu sabah en mutlu, en şen yurttaşım.
Bu millet, bu insan, adı sanı Türk,
Bu toprak, bu vatan, güzel Türkeli,
Bu tarih, bu onur, bu sihirli yük,
Bu Bursa, bu Konya, bu usta eli.
Bu eşsiz İstanbul, bu tek Edirne,
Bu örnek....................
<end>

<start>
Dün yine bir çini şehrini gezdim,
Bu geziş bir günden bile kısadır.
Her çini önünde bir ömür sezdim,
Bu seziş gönlümde bitmez tasadır.
Bir garip hulyaya nazım düşeli,
Gezdim yarı gamlı yarı neşeli,
Ye....................
<end>

<start>
Tanrım, sonsuz dünyada ben âcım ve ufağım,
Kulların arasinda Tanrım ben bir koyunum.
İki tuğla halinde kenetlenmiş dudağım,
Sonra geçtiğim yollar kum....................
<end>

<start>
Sizleri görüyorum, bahçemizdeki çamlar, 
Bütün gün gölgesinde oynadığım dost badem.
Derken dallardan, ılık....................
<end>

<start>
Bütün saadetler mümkündür..
Şu kapının açılması, 
İçeri girivermen, 
Bahar, kuşlar, gündüz.
Ve bütün dünya....................
<end>

<start>
Ah işte duyuyorum mesut günler içinden, 
Sana "sevimli yüzün asla solmasın" diyen, 
Bütün adınla dolu o coşkun şarkıları...
- Sen öldüğün için mi şimdi bayraklar yarı? 
Görüyorum ilk defa seni gördüğüm....................
<end>

<start>
Kimi Z’de kimi A’da
Mecnun’un aklı Leyla’da
Üç beş gün kalıp dünyada
Aşk çırasın yakıp gitmiş
<end>

<start>
Her hücrede eşyada görünen âyet benim
Sabrın son noktasında devlet, vilayet benim
Ağaçtaki daldaki vahdetteki sırda var,
Şüpheye açık kapı, ve de o şâyet benim
Var olmaya, benliğe, yürekteki iltifât
Kendin kendine ihtar, şekvâ şikâyet benim
İdrâke göz açtırmaz, toz duman ortasında
Yokluktan bir başlayış, evvel nihayet benim
Anbardan can kurtarıp, toprağa düşen tohum
Koyun, keçi, inekte kıl, deri ve et benim
Lebbeyk denen bir günün pek çok, çok çok öncesi
Evetsizlikte biten ilk ve son evet benim
<end>

<start>
Bilmem ne ister insanlar insanlardan,
Yer cömert, ağaç cömert.
Gök alabildiğine kerem saçarken üstümüze
Kin besler, darılır, kırılırız birbirimize.
Bu sille, bu tekme, bu tokat neden; 
Akşam azığı gibi başucumuzda.
Hayat bir parça kar gibi erir gider; 
Avucumuzda.
Bilmem ne ister insanlar insanlardan,
Koyuna otu çok görürler, keçiye çalıyı; 
Ahmet'e takarlar Ali'yi.
Neden bu gözyaşları neden? 
Aşka, hülyaya yabancı gözlerde,
Ağaçlarımız yapraklarını döker,
Çiçek açacak yerde?
“Sere Serpe”, İstanbul 1955
<end>

<start>
Öldüresiye arzulu gökyüzü,
Belirli belirsiz mihnet.
Ümitli, hülyalı insanlar.
Hayat öylesine sadeleşmiş ki
Sevilesi var.
Bir turna katarı geçer uzaklardan,
Bir eser, bir susar rüzgar.
“Ben feleğe neyledim? ”
Kavaklar eğilir, söğüt hışırdar.
Öylesine böylesine bakmadık; 
Öyle baktırdılar, böyle baktırdılar.
Hayatı tutarken elimizle,
Bıraktırdılar.
“Sere Serpe”, İstanbul 1955
<end>

<start>
Dünya evi kuvvetlinin
Bize burdan çık diyorlar
Yalan yanlış yaşam gördük
Yeter hatta çok diyorlar
Tek ayak üstünde bir yer
Düşünce umudu döğer
Yaşamak istersen eğer
Bu çileyi çek diyorlar
Hayat anılarda kesek
Kader biziz kime küsek
Çöple diş etini yesek
Yemek yemiş tok diyorlar
<end>

<start>
Sevdiğim yanımdan geçse
Gaflet bu ya göremem ben
Elimden rızkım alsalar
Niçin diye soramam ben
Her kapı yüzüme örtük
Şalvar,yelek hepsi yırtık
Düşmeye meylettim artık
Direk vursan duramam ben
Bülbül susup karga ötse
Düşünmem mangırım bitse
Farz-ı mahal aklım yitse
Zahmet edip aramam ben
<end>

<start>
Bu dünyanın mihnetini
Yer yüzüne çıkan bilir.
Kör lâmbanın kıymetini
Çıra,bezir yakan bilir.
Hayaliyle saltanatın
Üstündeyiz tor bir atın
Yumruğunu şu hayatın
Yük altında çöken bilir.
Astık duvara eleği
Kendine sattık feleği
Kırk yırtıklı bir yeleği
Nur harcayıp diken bilir.
<end>

<start>
Ne yaptığın bilmez oldun
Şaşırdın sen insanoğlu
Gidişini bir çıkmaza
Düşürdün sen insanoğlu
Tuttun nefis tabağını
Boğdun gerçek bebeğini
Ruhu değil göbeğini
Şişirdin sen insanoğlu
İltifat ettin yalan
Ortak oldun mal çalana
Doğruluğu başka yana
Geçirdin sen insanoğlu
Dost tuttun riyayı kini
İçin hiç tutmaz şeklini
Korkuyorum ki aklını
Kaçırdın sen insanoğlu
Kanlara buladın şehri
Reva gördün bize kahrı
Belkide yılana zehri
İçirdin sen insanoğlu
Derdin bende takat koymaz
Bir sözün gayriye uymaz
Beni benliğimden vaz
Geçirdin sen insanoğlu
<end>

<start>
Gökyüzü bütün renkleri bölüşmüş,
Umutsuz bir siyah düşmüş payıma...
1973
<end>

<start>
Orta yerde dolaşan yığın kemik, yığın ettir
Senin insan dediğin rivayetten ibarettir.
1986
<end>

<start>
Her kırık dökük mezartaşı
Aynı türküyü tutturur.
Toprak hayatı sevdirir,
Sonra unutturur...
1980
<end>

<start>
Bir derin uyku dökülmüş toprağa
Tefekkür buğulu servilerden
Sırlar dağılır yeryüzüne
Ölümün oturduğu yerden.
Hikayeler ki mezartaşlarında
Çözülmüş arzu beyitleridir
Toprak, yarı kalmış sevdalara
Zaman bağışlayan yerdir.
Bir derin uyku dökülmüş toprağa
Hesapları görülmüş isteklerin
Nabız nabız kokar dalları
Servilerin.
“Sere Serpe”, İstanbul 1955
<end>

<start>
Sen bilmezsin bozkırın akşamlarını,
Batıda bir tepsi erirken
Doğudan bir tepsi çıkar
Alaca ışıklı tepeleri,
Yamyassı eder şarkılar.
Bir içli keder düşer yüreklere
Kımıldar yanık acılarla dudaklar.
Kiminin gözü batan güneşte,
Kimininki doğan aydadır,
Kimisi asker anası,
Gözler yollardadır.
Bir ince duman fakir bacasından
Gökyüzüne arz-ı hal çizer.
Kenar mahalledeki ihtiyar nine,
Bir kuru ekmeği, bir dudağını yer...
Şamatayı bırakır yüzleri kirli çocuklar,
Ezan sesleri yalar kulakları.
Avuçlarda emeksiz istekler,
Eller ki açıktır yukarı.
Işık bahçesinin ardına geçer mavi,
Ağaçlar kulaç kulaç gerinir,
Bozkıra kuşak olup iner samanyolu,
Dudaklarını uzatır yıldızlar bir bir...
Hangi türküyü söylersen söyle,
Hangi dünyaya girersen gir,
Tepeler ustaca bakar yüzüne,
Burada toprak her şeyi bilir.
Sevdadan yana yanık yürekleri,
Işıklı gökyüzü yoklar,
Çocuk gözlerine dağılır er saatte
Minik minik uykular.
Sonra bir ince sessizlik dökülür
Dalı, ağacı unutur yaprak.
Girer koynuna düşüncelerin zaman
Ağlayarak...
Sen bilmezsin bozkırın akşamlarını,
Bir tepsi erirken
Bir tepsi çıkar...
Bölüşmüştür sevgiler yürekleri,
Kiminin gözü batan güneşte,
Kimininki doğan aydadır.
Batıda tutuşan konaklarda,
Doğuda renkleşen saraylardadır.
“Neco'ya Mektuplar”, Yozgat 1959
<end>

<start>
Dört mevsim ötesi gördüğün iklim
Başka dünyalara aitti.
Açmak istemesen de gözlerini
Rüya bitti...
“Neco'ya Mektuplar”, Yozgat 1959
<end>

<start>
Usandım içimin insanından
Bir gün bir yerde rastlasam,
“Merhaba”sız geçerim yanından...
“Şey”, Yozgat 1966
<end>

<start>
Bilmem güneşin doğduğu yeri,
Aklım fikrim ışığındadır.
Benim yazımın akı, karası
Alın kırışığımdadır...
“Şey”, Yozgat 1966
<end>

<start>
Bu pınardan akan su
Martının gagasına değinceye kadar
Gök kırk biçime girer.
Sana bu mektup varıncaya dek
Ömrümüz boşuna gider.
Pınar lülesi martı gagasında,
Sen benim yanımda,
Tanrı'ya soralım, ne der?
1967
<end>

<start>
Pazarların en kötüsü zân pazarı
Yolların en iyisi iz'an pazarı
Dünyada pazar çok; birisi kötü,
Yokluğa açılmış insan pazarı...
<end>

<start>
Vaızlarla dünyayı adam edemedik
İdraki üstümüze dam edemedik
Binler, yüz bin, milyonları oldurduk ama,
İçimizdeki şeytanı idam edemedik.
<end>

<start>
Uçsuz bucaksız bir yalnızlık
Ve her şeyde sensizliğin kederi
Yağmur yağıyor inceden
Sabahtan beri..
Koğsan gidecek gibi değil bulutlar
Yağmur yağıyor inceden,
Kaybetmek için toprakta izi
Yağmur yağıyor yüreğime
Açıyor bütün anıların üstünü
Dönüyorum yaşanmış günlere
Şimdi dünyada değilim gibi
Yağmur yağıyor inceden,
Yıkanıyor tarlalarda yeşil
Dudağımı ısırıyorum,
Altımda benim olmayan dünya
Yağmur yağıyor inceden
Yağmur yağıyor yol boyu
Yeşil yıkanıyor tarlalarda
İçimde sensizliğin kederi
<end>

<start>
Seni düşüncemden kanım çaldı
Değişti içimin nabız atışı,
Gözlerimin,
Birinde sen, birinde ben…
Rüyâları beraber görüyoruz artık,
Her şeye yaşamak sevinci düşmüş,
Avuçlarımızda,
Silinmiş fal çizgileri.
Koğuldu mesafeler penceremden
Mendil gibi dürüldü uzaklık,
Dört bir yanım sen…
Akşamın tatlı serinliği,
İlk yıldızda kuş ötüşü..
Bulutum, yağmurum, toprağım
İki düşüncemin, iki sözümün biri
Merhaba..
<end>

<start>
Gece iniyor çatımdan aşağı
Ayağı takılıyor pencereye
Orta yerde ezilen benim
Anlatamazsın ki geceye..
Anlatamazsın ki doğacak güne
Karla süzülen gelen benim
Gökyüzünde türlü biçim olur
Şiir kesilirim hece hece
Yeryüzüne beyaz beyaz inerim.
Gece iner çatımdan aşağı
Takılır ayağı pencereye
Bense insancıklarımla birlik
Gülerim düşler içinde geceye..
Sonra uyanırım birden
Takılır gözlerim ellerime
Ellerim boş, ellerim arık..
<end>

<start>
Bozkır uzar gider göz aydınlığınızda
Bir ağaç bulursanız canla baş üstü
Ben toprağım, bozkırın anası
Ben toprağım, Anadolu’nun yorgun yüzüyüm
Gök ne verdiyse paylaştırdım size
Kırış kırış oldu her bir yönüm.
Av avlar keklik tutarlardı çağlar boyu
Kekliğin anavatanı benim
Benim kirazın kaysının toprağı
Kökün yaprağı tutanı benim.
Meşelikler uzar giderdi dört bir yönümde
Yeşil cıvıltılar örterdi üstümü
Kucak kucak açılırdım insanlarıma…
Sırtımda izleri var Eti kağnılarının
Frig’in Roma’nın ağır ayak gölgeleri
Kötülükleri bir yana
Savaşlarla kana buladılar beni
En sonunda onlar gitti ben kaldım…
Hergün bir yeşilim uçtu gökyüzüne
Çelme taktılar dört bir yönümden
Hiç üzerlerine varmadım
Canın sağ olsun, dedim hepsine.
Selçuk’u iyi tanırım
Toprağı bileyeceklerine kılıçlarını bilediler
Geldi Batı’dan Allah’ın belâsı
Haçlı seferleri, dediler
Olan bana, bana oldu
Gökekin gibi biçildim
Her yanım kara yazı.
Vur babam vur, sağıma soluma
Yeşil gafletlerinde ıslık
Sonra Osmanlı, sonra siz
Bakın dört bir yönünüze
Beni ne hale getirdiniz…
Yine de ben toprağım
Elleyin belleyin
Neyim kaldıysa sizin
Yeter ki birbirinizi sevin
-Boşluğa Takılan Ses-
<end>

<start>
Nasıl seversin şu gökyüzünü? 
İnsanı çıldırtasıya güzelleşir.
Hele dalınca ufuklara; 
Dokunsan ağlıyasım gelir.
Sanarım gökler çaldı içimden
İyiye, güzele duyduğum hasreti
Sanarım bu boşluk içinde özlediklerim..
Nasıl seversin şu gökyüzünü? 
Bak yine al’ı maviye katmada
Beni yüz üstü bıraktı da; 
Renkleri oynatmada…
<end>

<start>
Uçmakta kuşlar
Geçmekte zaman
Kadeh tutmuşlar,
İçmekte zaman
Titreşmede sesler,
Donmakta hevesler.
Etrafına hisler,
Saçmakta zaman.
Tattırır her çağını
Bozar gençlik bağını,
Yarına kucağını
Açmakta zaman
<end>

<start>
Yas-ı matem günü derdim yeniler
Yarin sesi kulağımda çınılar
Sordum ki dağlara niçin iniler
Dedi çekticeğim karın elinden
Varıp bir pir ile pazar edersin
Oturup da ikrarını güdersin
Sordum garip bülbül niçin ötersin
Dedi çekticeğim harın elinden
Ser çeşmeden gelir suyun durusu
Nasibimiz verir pirin birisi
Dedim Pir Sultan’ ım benzim sarısı
Dedi çekticeğim yarin elinden
<end>

<start>
Şu kanlı zalımın ettiği işler 
Garip bülbül gibi zaralar beni 
Yağmur gibi yağar başıma taşlar 
İlle dostun bir fiskesi yaralar beni
Dar günümde dost düşmanım belli olur 
Bir derdim varsa şimdi elli oldu 
Ecel fermanı boynuma takıldı 
Gerek asa gerek vuralar beni
Pir Sultan Abdalım can göğe almaz 
Haktan emr'olmazsa rahmet yağmaz 
Şu ellerin taşı bana hiç değmez 
İlle dostun bir tek gülü yaralar beni
<end>

<start>
Arzuladım size geldim
Hünkar Hacı Bektaş Veli
Eşiğine yüzüm sürdüm
Hünkar Hacı Bektaş Veli
Pir elinden dolu içtim
Doğdum elinize düştüm
Ak cenneti gördüm geçtim
Hünkar Hacı Bektaş Veli
Güvercin donunda duran
Cümle eksikler bitiren
Beş taşı şahit getiren
Hünkar Hacı Bektaş Veli
Kırk Budak'ta şem'a yanar
Dolusun içenler kanar
Aşıkların sema döner
Hünkar Hacı Bektaş Veli
Bahçende gördüm gülünü
Erenler sürsün demini
İmam Rıza'nın torunu
Hünkar Hacı Bektaş Veli
Balım Sultan er köçeği
Keser kılıncı bıçağı
Cümle erenler gerçeği
Hünkar Hacı Bektaş Veli
Pir Sultan'ım gerçek veli
Erenlerden çekmem eli
On iki İmamın yolu
Hünkar Hacı Bektaş Veli
<end>

<start>
Ben de şu dünyaya geldim giderim
Kalsın benim davam divana kalsın
Muhammed Ali'dir benim vekilim
Kalsın benim davam divana kalsın
Yorulan yorulsun ben yorulmazam
Derviş makamından ben ayrılmazam
Dünya kadısından ben sorulmazam
Kalsın benim davam divana kalsın
Ben de vekil ettim Bari Hüda'mı
O da kulu gibi zulüm ede mi
Orda söyletirler bir bir adamı
Kalsın benim davam divana kalsın
Mümin müslim düşürür de cem olur
Anda sınık yaralara em olur
Kara taş erir de safi mum olur
Kalsın benim davam divana kalsın
Pir Sultan Abdal'ım dünya kovandır
Gitti adil beyler kalan avamdır
Muhammed divanı ulu divandır
Kalsın benim davam divana kalsın
<end>

<start>
Muhammet Ali'nin kurduğu yoldur
Ak üstünde kara seçebilirsen
Gönülden itikat söyleyen dildir
Ali'nin sırrına erebilirsen
Erenler der seni ceme katarlar
Kötü amellerin taşra atarlar
Bir gün yularından tutup çekerler
Çektikleri yere varabilirsen
Erenler seni de ceme götürür
Kalmış işlerini anda bitirir
Gördüm Hak evinde mihman oturur
Mihmanın gözüyle görebilirsen
Aslı mervan olan ummana dalmaz
Küfre meyledende aşıklık olmaz
Müminin suali ahrete kalmaz
Dünyada cevabın verebilirsen
Pir Sultan Abdal'ım gonca gül olur
Dört kapıdan sana daim gel olur
Dünyadan ahrete doğru yol olur
Verdiğin ikrarda durabilirsen
<end>

<start>
Seyyah olup şu alemi gezerim     
Bir dost bulamadım gün akşam oldu     
Kendi efkarımca okur yazarım     
Bir dost bulamadım gün akşam oldu     

İki elim kalkmaz oldu dizimden     
Bilmem amelimden bilmem özümden     
Akıttim kanlı yaş iki gözümden     
Bir dost bulamadım gün akşam oldu     

Yine boralandı dağların başı     
Akıttım gözümden kan ile yaşı     
Emaneti alır ol veren kişi     
Bir dost bulamadım gün akşam oldu     

Bozuk şu cihanın pergeli bozuk     
Yazıktır şu geçen ömre yazık
Tükendi daneler kalmadı azık     
Bir dost bulamadım gün akşam oldu     

Pir Sultan'ım eydür ummana dalam     
Gidenler gelmedi bir haber alam     
Abdal oldum çullar giydim bir zaman     
Bir dost bulamadım gün akşam oldu
<end>

<start>
Bu yıl bu dağların karı erimez
Eser bâd-ı sabâ yel bozuk bozuk               
Türkmen kalkıp yaylasına yürümez
Yıkılmış aşiret il bozuk bozuk
Kızılırmak gibi çağladım aktım
El vurdum göğsümün bendini yıktım
Gül yüzlü cerenin bağına çıktım
Girdim bahçesine gül bozuk bozuk
Elim tutmaz güllerini dermeye
Dilim tutmaz hasta hâlin sormaya
Dört cevabın mânasını vermeye
Sazım düzen tutmaz tel bozuk bozuk
Pir Sultan'ım yaratıldım kul diye
Zalim paşa elinden mi öl diye
Dostum beni ısmarlamış gel diye
Gideceğim amma yol bozuk bozuk
<end>

<start>
Bana medet senden olur efendim 
Aşılmaz dağların dost ardında kaldım 
Eller dosta doğru çeker göçünü 
Elsiz viranede çöllerde kaldım
Sana derim sana ey kaşı kare 
Artıyor eksilmez dost sinemde yare 
Bir aşinam yok ki halımı sora 
Yalanlı dolanlı dillerde kaldım
Sabahtan sabahtan semah tutarım 
Dosta kadar gider oy benim katarım 
Baykuş gibi viranede öterim 
Gel gör ne perişan hallerde kaldım
Pir Sultan Abdalım ben de gülmedim 
Aradım derdime dost derman bulmadım 
Yol nereden gelir gider bilmedim 
Kesildi kervanım bellerde kaldım
<end>

<start>
Gurbet elde bir hal geldi basima, 
Aglama gözlerim Mevlâ kerimdir.
Derman arar iken derde düs oldum, 
Aglama gözlerim Mevlâ kerimdir.
Hüma kusu suya düstü ölmedi, 
Dünya Sultan Süleyman'a kalmadi.
Dedim yâre gidem nasip olmadi, 
Aglama gözlerim Mevlâ kerimdir.
Kagida yazarlar ufak yazilar, 
Anasiz olur mu körpe kuzular.
Yürek yaralidir, ciger sizilar, 
Aglama gözlerim Mevlâ kerimdir.
Pir Sultan Abdal'im böyle buyurdu, 
Ayrilik donlari biçti giydirdi.
Ben ayrilmaz idim felek ayirdi
Aglama gözlerim Mevlâ kerimdir.
<end>

<start>
Koca başlı koca kadı
Sende hiç din iman var mı
Haramı helali yedi
Sende hiç din iman var mı
Fetva verir yalan yulan
Domuz gibi dağı dolan
Sırtına vururum palan
Senin gibi hayvan var mı
İman eder amel etmez
Hakk'ın buyruğuna gitmez
Kadılar yaş yere yatmaz
Hiç böyle bir şeytan var mı
Pir Sultan'ım zatlarımız
Gerçektir şöhretlerimiz
Haram yemez itlerimiz
Bu sözümde yalan var mı
<end>

<start>
Bir çocuk da anasından doğunca
Bedenini pişirmeye tuz ister
Üryan büryan ortalıkta kalınca
Setirini örtünmeye bez ister
Konla sudan gelir anın gıdası
Nasibini veren Barı Huda'sı
Beşiklere beler onun anası
Akşam sabah emzirmeye yüz ister
Bir yaşında ürüm ürüm ürünür
İkisinde sürüm sürüm sürünür
Üç yaşında adım adım yürünür
Dört yaşında söylemeye söz ister
Beş yaşında dili civan sevişir
Altısında uşağınan döğüşür
Yedisinde dişlerini değişir
Sekizinde her gediğin düz ister
Dokuzunda olur bir tosun maya
Onunda da benzer kaşları yaya
Onbirinde başı girer sevdaya
Onbeşinde ala gözlü kız ister
Yirmisinde akıl baştan savrulur
Otuzunda vursa dağa devrilir
Kırk yaşında akıl başa çevrilir
Ellisinde avın olmış baz ister
Altmışında iner bir merdivenden
Yetmişinde binse düşer duvardan
Sekseninde su getirmez pınardan
Doksanında döşeğini düz ister
Pir Sultan Abdal bu söz hepimize
Tonus girinceye belki de yaza
Yüz yaşında ölümünü gözede
Zemheriyi çıkarmaya yaz ister
<end>

<start>
Güzel aşk cevrimizi
Çekemezsin demedim mi
Bu bir rıza lokmasıdır
Yiyemezsin demedim mi
Yemeyenler kalır naçar
Gözlerinden kanlar saçar
Bu bir demdir gelir geçer
Duyamazsın demedim mi
Bak şu aşkın haline
Ne gelse söyler diline
Can ü başı Hak yoluna
Koyamazsın demedim mi
Aşıklar harabat olur
Hak yanında hürmet bulur
Muhabbet baldan tatl'olur
Doyamazsın demedim mi
Girelim Ali serine
Çıkalım meydan yerine
Küfrümüz iman yerine
Sayamazsın demedim mi
Pir Sultan'ım der Şah'ımız
Hakk'a ulaşır rahımız
On'ki imam katarımız
Uyamazsın demedim mi
<end>

<start>
Varıp yoldaş olma sen uğursuza
Komşu olma namussuza arsıza
Sabah selâmını verme pîrsize
Adamın başına belâ getirir
Muhib yolldaş olma kalleş yâr ile
O yâr da durmadı bir ikrar ile
Sakın sohbet etme münkir kör ile
Altının adını pula getirir
Pir Sultan Abdal'ım derdim ziyade
İçilir mi yârsız yad ile bade
Yâr odur ahrette şefaat ede
Sadık yâr insanı yola getirir
<end>

<start>
Uyur idik uyardılar
Diriye saydılar bizi
Koyun olduk ses anladık
Sürüye saydılar bizi
Sürülüp kasaba gittik
Kanarada mekan tuttuk
Seri Hakk'a teslim ettik
Ölüye saydılar bizi
Halimizi hal eyledik
Yolumuzu yol eyledik
Her çiçekten bal eyledik
Arıya saydılar bizi
Pir divanına dizildik
Aşk defterine yazıldık
Bal olduk şerbet ezildik
Doluya saydılar bizi
Pir Sultan Abdal'ım şunda
Çok keramet var insanda
O cihanda bu cihanda
Ali'ye saydılar bizi
<end>

<start>
alçakta yüksekte yatan erenler
yetişin imdada aldı dert beni
başım alıp hangi yere gideyim
gittiğim yerlerde buldu dert beni
oturup benimle ibadet kıldı
yalan söyledi de yüzüme güldü
yalın kılıç oldu üstüme geldi
çaldı bölük bölük böldü dert beni
pir sultan abdal'ım gönül hastadır
kimseye diyemem gönlüm yastadır
bilmem deli oldu bilmem hastadır
şöyle bir sevdaya saldı dert beni
<end>

<start>
Gel benim derdime bir derman eyle
Alemler derdine derman olansın
Özümün hükmüne bir ferman eyle
Alemler hükmüne ferman olansın
Bir ismin Haydar'dır, bir ismin Ali
Hak Murtaza dedi sana ya Veli
Cihanın ahiri hem de evveli
Velayet mülküne sultan olansın
Pir Sultan Abdal'ım, meydanda merdim
Her ner'ye baktımsa yarimi gördüm
Seherde tesbihim evradım virdim
Garip gönüllere mihman olansın
<end>

<start>
Kul olayım kalem tutan eline
Kâtip ahvalimi şah'a böyle yaz
Şekerler ezeyim şirin diline
Kâtip ahvalimi şah'a böyle yaz
Allahı seversen kâtip böyle yaz
Dün ü gün ol şah'a eylerim niyaz
Umarım yıkılır şu kanlı Sivas
Kâtip ahvalimi şah'a böyle yaz
Sivas illerinde sazım çalınır
Çamlı beller bölük bölük bölünür
Ben dosttan ayrıldım bağrım delinir
Kâtip ahvalimi şah'a böyle yaz
Münafıkın her dediği oluyor
Gül benzimiz sararuban soluyor
Gidi Mervan sâd oluban gülüyor
Kâtip ahvalimi şah'a böyle yaz
Pir Sultan Abdal'ım ey Hızır Paşa
Gör ki neler gelir sağ olan başa
Hasret koydu bizi kavim kardaşa
Kâtip ahvalimi şah'a böyle yaz
<end>

<start>
Yürü bre kahpe felek
Gafil gafil gelme bari
Biz de doğduk ölmek için
Yüzümüze gülme bari
Gafil gelirsin yanıma
Kıyarsın tatlı canıma
Toprak atarsın sineme
Sorucuyu salma bari
Bildim feleksin cihandan
Çıkmaz parmakların kandan
Kurtuluş yok imiş senden
Yiğitlikte gelme bari
Sen bir feleksin sözün yok
Yola gidersin izin yok
Kimi görmeğe gözün yok
Kimisini görme bari
Pir Sultan'ım der hanedir
Bilirm kastın canedir
Her işlerin tersinedir
Bildiğinden kalma bari
<end>

<start>
Bir gece Muhammet evde yatarken
Üç melek geldi de nida getirdi
Selman'ın şeklinde bir oğlan girdi
Ne güzel izzetle sala getirdi
Muhammet oğlana yerini verdi
Geçti oğlan seccadeye oturdu
Cebrail oğlandan nişan istedi
Zühre yıldızını alna getirdi
Bu oğlanın Ali olduğun bildiler
Aman mürvet deyü dara durdular
Özlerinden hayli sitem sordular
Cebrail Cennet'ten elma getirdi
Getirip elmayı terceman verdi
Şah eline alıp dört pare kıldı
Bir paresin Şah'ım nuş edip kandı
Üçünü melekler Hakk'a götürdü
Bak Bari Taala hoş nazar kıldı
Yed'iklim çar köşe Ali'ye verdi
Biri Düldül biri Zülfikar oldu
Fatma da Kanber'i ana götürdü
Pir Sultan'ım eydür gitti gelenler
Arayrp özünde gevher bulanlar
Muhammet Ali'yle arşa duranlar
Cümle melekleri ceme götürdü
<end>

<start>
Ey benim divane gönlüm
Dağlara düştüm yalınız
Bu cefayı kendi özüm 
Pek mail gördüm yalınız
Dağlar var dağlardan yüce
Dağmı dayanır bu güce
Derdimi üç gün üç gece
Söylerim bitmez yalınız
Şah'ın ayağına varsam
Hayırlı gülbengin alsam
Kızılırmağa gark olsam
Çağlasam aksam yalınız
Pir Sultanım ey erenler
Erine niyaz edenler
Üçler, kırklar, yediler
Mürvete geldim yalınız
<end>

<start>
Benden selam söyle o güzel şaha
Kurduğu yollara gitmiyor talip
Herkes kendisine bir yol sürüyor
Mürşit buyruğunu tutmuyor talip
İçeri girilen ikrar hak diyor
Dışarı çıkılan ikrar yok diyor
Senden gayrı bana mürşit çok diyor
Verdiği ikrardan dönüyor talip
Yolum uğrar ise söylerim sözün
Varsın doğru yola gitmesin talip
Sen mürşitlik hakkın ifa eylersen
Günahı boynuna tutmasın talip
Pir Sultan Abdal'ım ben bir biçare
Boynunu de eğip durmuyor dara
Gönüle de düştü bir sınık yara
İnliye inliye geliyor talip
<end>

<start>
Yalan dünya sana bel mi bağlanır
Hani benim önüm sıra gelenler
Ölüm var derlerdi ben inanmazdım
Duya duydum essah imiş yalanlar
Yaratmıştır insan ile hayvanı
İnsanda emanet koydu bu canı
Üçyüz altmış altı peygamber hani
Bizi kor mu ya onları alanlar
Şöyle bir günahkar kul türemişim
Bilemem ben feleğe n'eylemişim
Feleğin burcunu çok aramışım
Bel mi bağlar şu dünyayı görenler
Pir Sultan Abdal'ım gezerek gelir
Elinde defteri yazarak gelir
Sıra dolanarak bize dek gelir
Ölmez imiş bizim için ölenler
<end>

<start>
Bir kişi özünde ikilik olsa
Hakk'ın didarını görmez billahi
Hor bakarsa evliyanın yoluna
Eli bir gerçeğe ermez billahi
Cihanı seyahat edip gezerse
Doksan bin kelamı okur yazarsa
Bir mümin yezide kuşak çözerse
Derdine dermanı bulmaz billahi
Eli ile komadığın alırsa
Yalan söyler Hakk'a asi olursa
Tövbe etmez günah gümrah olursa
Cehennem oduna yanar billahi
Bir mümin yezide kızını verse
Anası babası ilayık görse
Yüz bin kere başı secdeye varsa
Hak da günahından geçmez billahi
Bir mümin yezidin yüzüne baksa
Gayet gökçek olsa şol meyli aksa
Ol müslim bacıdan zürriyet doğsa
Arsız meydanında kalır billahi
Pir Sultan'ım der ki Hakk'ın emrini
Koyuverse bir kişi avradını
Mümin olan bilir bunun dadını
Yedi başlı hınzır olur billahi
<end>

<start>
Hasretinle beni üryan eyledin
Beklerim yolların gel efendim gel
Gönül kuşu kalktı cevlan eyledi
Beklerim yolların ali ali gel efendim gel
Evvel ahir sensin dönmezem senden
Meyl ü muhabbetin çıkar mı candan
Gönül göç eyledi kevn ü mekandan
Beklerim yolların gel efendim gel
Tevarih çoğaldı da hadden aştı
Urum sofuları bildiğin şaştı
Şimdi gayret Şah-ı Merdan'a düştü
Gözlerim yolların gel efendim gel
Horasan'dan kalktı Hind'i yararak
Top top olmuş hariciler kırarak
Bendelerin Şah'ına yalvararak
Beklerim yolların gel efendim gel
Bozuldu yolcular yollarda kaldı
Ayin erkan gitti dillerde kaldı
Bendelerin zayıf hallerde kaldı
Beklerim yolların gel efendim gel
Pir Sultan'ım Allah Allah diyelim
Gelin nikabını elden koyalım
Takdir böyle imiş biz ne diyelim
Beklerim yolların gel efendim gel
<end>

<start>
Bize de Banaz'da Pir Sultan derler
Bizi de kem kişi bellemesinler
Paşa hademine tembih eylesin
Kolum çekip elim bağlamasınlar
Hüseyin Gazi Sultan binsin atına
Dayanılmaz çarh-ı felek zatına
Bizden selâm söylen ev külfetine
Çıkıp ele karşı ağlamasınlar
Ala gözlüm zülfün kelep eylesin
Döksün mah yüzüne nikap eylesin
Ali Baba Hak'tan dilek dilesin
Bizi dâr dibinde eğlemesinler
Ali Baba eğer söze uyarsa
Emir Hüdâ'nındır, beyler kıyarsa
Ala gözlü yavrularım duyarsa
Alı çözüp kara bağlamasınlar
Surum işlemedi, kaddim büküldü
Beyaz vücudumun bendi söküldü
Önüm sıra kırklar, pirler çekildi
Daha beyler bizi dillemesinler
Pir Sultan Abdal'ım coşkun akarım
Akar akar dost yoluna bakarım
Pirim aldım seyrangâha çıkarım
Daha Yıldız Dağı'n yaylamasınlar
<end>

<start>
Bana bir yar olsa gönül verdiğim
Çıksa bari yüreğimden bu acı
Yaresin bekleyip ahdın güttüğüm
Bulunsa bir sınık yare sarıcı
Yarinden ayrılan hiç gülmez imiş
Akar çeşmi yaşı silinmez imiş
Kişinin dediği olunmaz imiş
Salar imiş her yanına salıcı
Aşk elinden ciğerciğim delindi
Gönlün kal dediği yerde kalındı
Her nerede olsa bize bulundu
Gıybet edip yüzümüze gülücü
Nice bezirganlar kond bu hana
Dünya baki değil sultana hana
Bir kalleş yar ile girme meydana
Erin ere doğru gerek kılıcı
Pir Sultan Abdal'ım çoştum giderim
Bir kuru kavgayı sürüp niderim
Yiyelim içelim sohbet edelim
Gelir bir gün emanetin alıcı
<end>

<start>
Bir su bir gölde çok durursa kokar
Azar azar çağla ak deli gönül
Bulanık akma ki içmezler seni
Çeşmenin gözünden çık deli gönül
Ateş gibi birden parlayıp yanma
Yanıp yanıp çevre yanın yandırma
Kah karanlık kah aydınlık görünme
Meydanda mum gibi yan deli gönül
Kaba rüzgar gibi boşa dolaşma
Çalıya çırpıya değip ileşme
Toz toz olup topraklara karışma
Harman yeli gibi es deli gönül
Kara toprak gibi sakin ol otur
Hak'tan ne gelirse kabul et getir
Bahar aylarının yemişin bitir
Herkese gönlünce ver deli gönül
Pir Sultan Abdal'ım bu sözüm haktır
Gaziler sözümün hatası yoktur
Aşıkın maşuktan dönmesi çoktur
Pirin eşiğine düş deli gönül
<end>

<start>
Bu dünyanın evvelini sorarsan
Allah bir Muhammet Ali'dir Ali
Sen bu yolun sahibini ararsan
Allah bir Muhammet Ali'dir Ali
Tahtını terketti İbrahim Edhem
Süleyman Nebi'ye verildi hatem
Her kulun alnına yazıldı sitem
Kişinin çektiği yoludur yolu
Erenler öldürür yoldan şaşanı
İhlas ile kaldırırlar düşeni
Tarikatta her kişinin nişanı
Erenler katında bellidir belli
Erenler elinden dolu içildi
Ol saatte kıl-ü kalden geçildi
Firdevs-i alada güller açıldı
Cennet-i alanın gülüdür gülü
Pir Sultan Abdal'ım ummana daldı
Yenemedi kendin engine saldı
Hak-i payınıza yüz süre geldi
Erenlerin kemter kuludur kulu
<end>

<start>
Kaynat muhabbetin kazanın kaynat
Bir nasihat eyle dostlara dinlet
Gevher deryasında gevher al da sat
Azizim sultanım sen safa geldin
Sohbette hezaran muhabbet açar
Mümin kullarına Hak rahmet saçar
Yari olan yarinden geçer
Azizim sultanım sen safa geldin
Yari olan arar yarini bulur
Eser bad-ı saba gönlüm de farır
Yükün katerlenmiş Nevruz'dan gelir
Azizim sultanım sen safa geldin
Abdal olan giyer hırkayı şalı
Yar için çekeriz ah ile zarı
Er irfan ceminde süreriz demi
Azizim sultanım sen safa geldin
Pir Sultan Abdal'ım ağladım güldüm
Yardan ayrılalı dar halde kaldım
Çok şükürler olsun cemalin gördüm
Azizim sultanım sen safa geldin
<end>

<start>
Açıldı cennet kapısı
Lal-ü gülherdir yapısı
Kıldan incedir köprüsü
Geçebilirsen gel beri
Canımız melek canıdır
Tenimiz süleyman tenidir
İçtiğimiz aslan sütüdür
İçebilirsen gel beri
Ben hocama kul olmuşum
Üstattan öğüt almışım
Ben kanadım bağlamışım
Çözebilirsen gel beri
Ben has bahçenin gülüyüm
Ayn-ı cemin bülbülüyüm
Kırk kapının kilidiyim
Açabilirsen gel beri
PİR SULTAN'ım Haydar heman, 
Dağları bürüdü duman
İşte İncil, işte Kur'an
Seçebilirsen gel beri
<end>

<start>
İlkbahar
Gel sevdiceğim, küçük tepelerin üstünde yürüyelim karları eritmek için, tepelerle vadilerde gezinsin diye hayatı uyandıralım uykusundan. Gel en uzak kırlarda Bahar'ın ayak izlerini sürelim; 
Gel, en yükseklere çıkalım, kırların yeşilleri giyinmesini seyredelim.
İşte kış gecesinin topladığı örtüyü baharın fecri yaymış! Şeftali, elma ağaçları onu giyinmişler de kadir gecesindeki gelinler gibi çıkmışlar ortaya.
Asmalar uyanıyor; filizleri kucaklaşan sevgililer gibi sarılmış.
Irmaklar akıyor, kayadan kayaya sıçrıyor şenlik şarkıları söyleyerek.
Çiçekler fışkırıyor doğanın kabından, deniz dalgalarının tepesindeki köpükler gibi.
Gel sevdiceğim, yağmurun son gözyaşlarını içelim nergiz kaplarından, ruhlarımızı kuşların neşeli şarkılarıyla dolduralım.
Meltemin nefesini soluyalım ve menekşelerin saklandığı şu kayada oturalım, Aşk'ın öpüşlerini alıp verelim.
Yaz
Kırlara çıkalım aşkım, gelen hasat günleri için; ürün toplama zamanı yaklaştı.
Tohumlar, güneşin doğaya aşkının sıcaklığıyla olgunlaştı; 
Kuşlar meyvelerimizi toplamadan gel, karıncalar topraklarımızı tüketmeden.
Gel, Yeryüzü'nün ürünlerini toplayalım, gönlümüze çabalarımızın ektiği mutluluk tohumlarını toplar gibi,
ve Hayat gibi, Doğa'nın bereketiyle dolduralım tenekelerimizi ruhumuzun kilerinde.
Gel eşim, yatağımızı tarlamız yapalım, örtümüzü cennetimiz.
Yumuşak ottan bir yastığa koyalım başımızı ve günün yorgunluğundan sıyrılıp huzuru bulalım vadideki derenin mırıltısında.
Sonbahar
Bağlara gidelim sevgilim, üzümü ezelim ve şarabı yıllandıralım, yılların yorgunluğunu saklayan ruhumuz gibi.
Haydi meyveleri karıştıralım, çiçeklerin kokularından süzelim.
Evimize dönelim, çünkü ağaçlar sararıyor ve yaprakları uçuruyor rüzgâr, yazın bitmesine kederlenip ölen çiçeklere kefen yapmak için.
Haydi gel, artık kuşlar deniz aşırı memleketlere uçup gittiler, kanatlarında bahçelerin güzellikleri ve yasemin ve mersinlerin yalnızlığıyla ve son gözyaşları saçıldı çimlerin üstüne.
Gel gidelim, ilkbahara kadar akmayacak artık dereler, sevinç gözyaşları kurudu çünkü ve narin elbiselerinden sıyrıldı tepeler.
Gel sevdiceğim, hüzünlü ve arzulu müziğiyle uyanıklığa veda edip uykuya dalıyor Doğa.
Kış
Beni yanına al, can yoldaşım, yanına al ki, bu soğuk nefes ayırmasın vücutlarımızı. Ateşin yanına otur benimle, ateş kışın meyvesidir çünkü.
Yılların getirdiklerini anlat bana, kulakların rüzgârın iniltisi ve eşyaların çığlıklarıyla yorgun.
Kapıyı, pencereleri aç çabuk, Doğa'nın kızgın yüzü ruhumu kederlendiriyor; kaybedilmiş bir ana gibi yüreğimi kanatan, karlar arasında oturmuş şehre bakayım.
Sonra yağ doldur lambaya, karanlığa hazır olsun. Seninle benim aramıza koy ki onu, gecenin yüzüne giydirdiklerini göreyim. Şarap şişesini getir buraya,
bu sıkıcı günleri konuşup içebilelim diye.
Yanıma gel ruhumun aşkı çünkü ölen ateşi küller gizliyor.
Kucakla beni, çünkü sönen lambayı karanlık kuşatıyor.
Güç, bizim gözlerimizde ve yılların şarabında.
Uykunun karanlığındaki gözlerinle bak bana. Uyku bizi kucaklamadan, sen kucakla beni. Öp beni, karlar bütün öpüşlerinin koruyuculuğuna galip gelmeden.
Ah sevdiceğim, uykunun okyanusu ne kadar derin. Sabah ne kadar uzak... bu gecede.
<end>

<start>
Kendinizi neşeli hissettiğinizde kalbinizin derinliklerine inin.
Farkedeceksiniz ki, size bu sevinci veren, daha önce üzülmenize neden olmuştu.
Üzgün olduğunuzda, tekrar kalbinize dönün.
Göreceksiniz ki, daha önce sevinciniz olan bir şey için ağlıyorsunuz.
<end>

<start>
"Bize Dua'dan söz et! "
Bunun üzerine de şunları söyledi
Tanrı-Elçisi:
"Sıkıntı ve ihtiyaç içinde
olduğunuz zaman
dua edersiniz; 
keşke, neşeyle dolup taştığınız zamanlar
da dua edebilseniz! 
bolluk içinde yüzdüğünüz zamanlar da
dua edebilseniz!
Çünkü sizin benliğinizin, sizin
kendiliğinizin,
yaşayan küllî varlıkta açılmasından,
genişlemesinden başka nedir ki dua!
Ve daha huzurlu olmanız için,
içinizdeki karanlıkları,
içinizdeki katılıkları boşluğa boşaltmak
duayse eğer,
daha neşeli olmak için
kalbinizin şafağını dışarı saçmak da
duadır.
Ve içiniz sizi duaya çağırdığında,
ağlamaktan başka bir şey yapamıyorsanız,
sizi mahmuzlamaya devam etmeli içiniz,
ağlaya ağlaya sonunda
gülmeye varıncaya kadar.
Dua ettiğiniz zaman, sizinle aynı anda
dua eden,
ve duadan başka hiçbir yerde, başka
hiçbir halde
bir araya gelemeyeceğiniz kimselerle
buluşmak için
yükselirsiniz, yükselirsiniz,
bulunduğunuz yerden çok yukarılara.
Ve tapınağa sadece birşey istemek
için girmişseniz,
hiçbir şey elde edemezsiniz:
Oraya başkalarının iyiliğini için bile
olsa,
bir şey istemek için girmişseniz
işitilmeyecektir sesiniz.
Çünkü tapınağa girmiş olmanız yeter,
bununla, girmiş olabiliyorsanız eğer, aynı
zamanda,
sizin varlığınızda içkin
görünmeyen o en büyük tapınağa.
Sözcükleri kullanarak nasıl dua edilir,
bunu öğretmem ben size.
sizin dudaklarınızla kendisi dile
getirmedikçe onları,
Tanrı dinlemez sözcüklerinizi.
Ve ben öğretemem denizleri,
ormanların
ve dağların dualarını size.
Fakat, siz ey, dağlardan, ormanlardan
ve denizlerden doğup gelenler,
sizler hissedebilirsiniz onların dualarını,
dağların, ormanların, denizlerin içrek
yakarışlarını
kendi yüreğinizde.
Ve yalnızca gecenin sükûnetinde
duyabilirsiniz onları,
onların sessizce söylediklerini:
'Ey Tanrımız, ey bizim aşkın,
kanatlı kendiliğimiz,
Senin istemindir, ne istiyorsak, isteyen
içimizde.
'Senin arzundur, ne arzuluyorsak
arzulayan içimizde.
'Senin verdiğin güdüdür
gecelerimizi gündüze çevirmek isteyen
ve senin gecelerini, senin
gündüzlerine...
'Senden hiçbir şey istemiyoruz,
çünkü, daha onlar doğmadan içimizde
sen biliyorsun ihtiyaçlarımızı da,
özlemlerimizi de.
'Bizim ihtiyacımız sensin, özlediğimiz
sen; 
ve kendini biraz daha vermekle bize,
her şeyi vermiş oluyorsun hepimize"
Çeviri: Cahit Koytak
<end>

<start>
Adam fısıldadı: ''Tanrım konuş benimle.''
Ve bir kuş cıvıldadı ağaçta.
Ama adam duymadı.
Sonra adam bağırdı:
''Tanrım konuş benimle.''
Ve gökyüzünde bir şimşek çaktı.
Ama adam dinlemedi onu.
Adam etrafına bakındı ve,
''Tanrım seni görmeme izin ver'' dedi.
Ve bir yıldız parladı gökyüzünde.
Ama adam farkına varmadı.
Ve yüksek sesle haykırdı:
''Tanrım bana bir mucize göster.''
Ve bir bebek doğdu bir yerlerde.
Ama adam bunu bilemedi.
Sonra çaresizlik içinde sızlandı:
''Dokun bana tanrım ve burada olduğunu anlamamı sağla, ne olur! ''
Bir kelebek kondu adamın omzuna.
Ve adam kelebeği, elinin tersiyle uzaklaştırdı...
<end>

<start>
Bir zamanlar, bir narın ortasında,
her şeyden habersiz yaşarken ben,
bir gün, bir nar tanesinin,
"Gün gelecek bir ağaç olacağım,"
dediğini işittim,
"Gün gelecek bir ağaç olacağım
ve rüzgâr şarkı söyleyecek
dallarımın arasında; 
dans edecek gün ışığı
yapraklarımın üstünde; 
bütün mevsimler boyunca güçlü
güzel ve görkemli olacağım."
Bunun üzerine, bir başka nar tanesi,
"Senin kadar genç olduğum günlerde,"
diye söze karıştı,
"ben de hayaller kurardım böyle; 
ama olup biteni, geçmişi, geleceği
ölçüp tartabiliyorum şimdi
ve görüyorum ki, boşmuş, boş,
boşun boşu,
ümitlerim de hayallerim de."
Sonra bir üçüncü nar tanesi
karıştı söze,
"Hiçbir şey görmüyorum ben," dedi,
"hiçbir şey, bu tıkış tıkış
ve tekdüze hayatta-
öyle büyük, öyle parlak falan
bir gelecek vaat eden."
Bir dördüncü nar tanesi,
"Fakat, parlak bir gelecek umudu
olmadan da, düşünsenize," dedi,
"ne kadar manasız olurdu hayat."
Beşinci nar tanesi,
"Niye tartışıp duruyorsunuz,
olacaklar hakkında
böyle boş yere," dedi,
"anlam veremiyorum buna, doğrusu,
daha bilmezken şimdi ve burada
ne olduğumuzu."
Fakat sohbet böyle felsefi
boyutlara varınca
altıncı nar tanesi:
"Şimdi neysek," diye açıkladı fikrini,
"gelecekte de öyle
sürdüreceğiz, bence,
neysek, o halimizi
ve bu, hiç yoktan daha iyi."
Yedinci nar tanesi,
"Gelecekte hayatın
ve onu bu tohum ambarından
dışarı taşımanın
yolu olabilecek
çok parlak bir fikir var
aklımın ucunda, fakat," dedi
"bir türlü sözcüklere
dökemiyorum onu."
Böyle, böyle tartışma kızıştıkça kızıştı,
sekizinci, dokuzuncu, onuncu,
derken bütün nar taneleri
tartışmaya karıştı
her ağızdan bir ses değil,
sanki birkaç ses birden
çıkmaya başladı bir an
ve ben söylenenlerden artık
hiçbir şey anlamaz oldum.
Bunun için de, tuttum hemen o gece
taşındım bir ayvanın içine,
Birkaç çekirdek vardı
ayvanın ortasında sadece; 
ve ortalık sessizdi,
sessiz ve çürüyecek kadar rahat,
sanırım, bu nedenle.
Çeviri: Cahit Koytak
<end>

<start>
Yaratılmışım demek sudan ve bahaneden
Ama kurumuyor bir türlü günlerin ıslattığı
Bu değil sadece beni derinden üzen
Bulanıyor gökyüzü taş atınca bir kuşa
Bir mümin gibi kapanmış dünya
Kendi aşkının ayaklarına
Ben de şayet aşkıma bir ırmaktan yağacaksam
Bu ırmağı yağdırandan razı olsun mu Allah
Söyleyin yağmura beni görmeye gelsin
Üstüme yağsın ve anlasın ki
Kusursuz olmak yakışmıyor insana.
Sessiz olmalıyız bir bıçak gibi
Çünkü biz buradan gidince gitmiş olmayız
Bir şeyler bırakırız belki bir kırık nesne
Evden çıkarken aynaya bakamayanlar utançtan
Güneşe bakar gibi bakarlar ona
Bir yaprağı kim çizer ağaçtan daha iyi
İşte gök, bu mavi kumaştan dik ikimize bir elbise
İşte aşk, yüz vermeyen her tebessüme
Oysa bizim gibi değil onlar
Gidenler gidiyor gidenler gidiyor gidenler…
Mevsimleri kapatıp giden kuşlar gibi
Gidenler gidiyor gidenler gidiyor gidenler…
Oysa biz öyle değiliz
Benim hüzne yetecek malzemem var
Giderken bırakırım belirsiz bir nesne, yani gitmiş olmam
Gittimse aşk için kaldımsa aşk için
Öldümse aşk için döndümse aşk için
Ben şimdi bu şiiri harf harf yazdımsa aşk için
Unutulmak için uyuyanlar ne bilsin
Yaratılmışım demek sudan ve bahaneden
<end>

<start>
Ne kadar güzeldi, kirazların Türkçesi
Ekmek ören kadınlar, bahçenin sesi-
Giderken görürdük kimi kızları
Ellerinde baharın şaşkın dalları!
Bir gül düşün, gönülsüz açan
Olan her şeyi solduran zaman; 
Çocuklardan önce yatan babalar
Gelmiş ve kalmış o yorgunluklar...
Artık durmadan kırk yaşındayım
Cebimden çıkmıyor dünyanın eli,
Nereye dokunsam eskiyor hemen
Günler günleri örtmüyor şimdi.
Kimsenin gücüne gitmesin diye
Ezberledim yolları, sulardan önce-
Bir kusur aradım, yalnızlığıma; 
Ağaçlar gövdesinden tanınır, baba.
Böyle tanıdım o şairleri
Gündüzün uzaması, boyuma kadar-
Çınlasın adım, sözün kulaklarında
Ziyan olmasın güzel havalar.
Üzerinde göz var diyorlar bana.
<end>

<start>
Dağınık saçları, hayatımızın
Durmadan sözü uzatıyor su,
Günler geceler ağaçlık yerler
Hepsi bu.
Günlerin gücüne giderken güneş
Koklayıp bıraktığın güllerden,
Ateş yakıyorsun, üşümek için
Eski dilde su, şimdilerde sen!
Karaya çekilmiş kayıklar kadar
Yıllardır geçmedim bugün buradan,
Tuttun sözünü, aferin fidan! 
Kırılan gurur, ilk ve son bahar!
Yaprak dökmeyen ağaçlara güvenme
Buz tutmayan suya da öyle
Demiştim, diyorsun, İbrahim
Hava serinledi, artık gidelim.
<end>

<start>
Bir vesikalık kestim aynanın içinden 
Pazar ola ey çünkü ben 
Yana yatmayan saçları gibi bir insanın 
Hep şuna inandım, 
Geciken bir mektup, düşünün sevgilinizden 
İşte o mektup benim, siz karşımda gülerken 
Üzüntümdür yüzünüzde patlayan 
Foto ali ben 
Falso alırken her şey hayatın karşısında 
Çoğaltırım sizi hiç üşenmeden
<end>

<start>
sen böyle güzelken bana söz düşmez
bakma, şiirler yazdığıma.
senden korkuyorum, budur güvencem.
vardı, şimdi yok, o gençken...
bir şaşkınlığım ben, ademden kalma.
demiştin ama:
ateş olsa ısıtamaz kendini
dünya...
bakıyorum kırlara,halden anlamak için; 
kuşların uçuyor, çiçeklerin açıyor,
yeni gelinlerden ta eskisine
herkesin içinde bir sevgili yaşıyor!
<end>

<start>
Vakit: 21 Nisan 2009 Salı 14:19
 Bize kendinizi tanıtır mısınız sorusuyla karşılaşınca, kendinizi tanıtma noktasında aklınıza gelen ilk cümleler neler oluyor?
Ayhan Kurt un şu dizesi:  Bir iç kanama gibi sessiz ve derin. Ahmet Murat ın şu dizesi de olabilir:  Hayır, anlatamadım! 
Çeşitli yerlerde gördüğümüz fotoğraflarınızda hep sakin bir haliniz var. Açıkçası hemen hepsinde sakin ve kötücül olmayan bir yüz sunuyor bize fotoğraflarınız. Gerçekten yapı itibariyle fotoğraflardaki gibi sakin ve munis biri misiniz?
Genellikle sakinim. Fakat işler yolunda gitmediği veya bir işi hakkıyla yapamadığım zaman, geçimsiz ve kavgacı biri olabiliyorum. Haksızlığa uğrayınca da sesim yükselebiliyor.
Bir de şu var: Ancak sevip saydığım insanların yanında kendimi güvende hissedebilirim. Yayınlanan fotoğrafların çoğu dost meclislerinde çekildiği için,  sakin ve munis görünüyor olabilirim.
Çocuklarınızla ilişkiniz nasıl? İyi bir şair olduğunuz kadar iyi bir baba olduğunuzu söyleyebilir miyiz?
Ahmet Haşim,  Benim ömrüm bir ateşti demiş ya; ben de  Benim ömrüm bir çocuktu diyorum. Buna rağmen, benden iyi bir baba çıkmamış olabilir. Fakat hanımım çok iyi bir annedir.
Şunu da söylemeden geçemeyeceğim: Biz hâlâ eski usulleri devam ettiren bir aileyiz. Köyden düzenli olarak yiyecek şeyler gelir. Daha düne kadar, çıramız bile köyden geliyordu.
Şöyle bir şey: Annem, evin bereketi kaçmasın diye çırpınır durur, çocuk aklımıza bir sürü şey sokmaya çalışırdı. Bazen yüksek sesle, bazen de bir sır veriyormuş gibi sessizce, bizi daima uyarırdı. Dünyaya bu iş için gelmiş gibi bir hali vardı.
Yüzümüzü yıkamadan mutfağa girer veya sofraya oturursak, evin bereketi kaçardı.
Küçük suyumuzu ayakta dökersek, evimize melekler girmezdi.
Yemeği sol elle yersek, yediklerimiz bize yaramazdı.
Suyu sol elle içersek, aziz olmazdı. Şifa da
Yemeği önümüzden yemezsek, tadını alamazdık.
Yemeğe başlamadan önce besmele çekmezsek, karnımız hiç doymazdı.
Tabağımızda yemek bırakırsak ya da bir parça ekmek, bütün bunlar arkamızdan ağlardı.
Eve ayakkabılarımızla girersek, sokağın bütün kirini eve getirmiş olurduk. Tabii şeytanı da
Namazlarımızı kılmazsak, başımızdan musibet eksik olmazdı.
Yalan söyler ya da hırsızlık yaparsak, Allah bize çok kızardı.
Evde hep böyle şeyler konuşulur ve tembihlenirdi. Bütün bu uyarıların bize ne kadar kıymetli bir altyapı kazandırdığını çok sonradan fark ettim. Buna karşılık, Sünni olduğumu Aleviler sayesinde öğrenmiş bir insandım. Orucu, namazı ve bütün incelikleri biliyor, fakat Sünni olduğumu bilmiyordum. Mesela bazı görgü kurallarının İslam a aykırı olduğunu daha o yaşlarda keşfetmiştim. Yemeğin sol elle yenmesi gibi
Şimdi aynı şeyleri, hanımla birlikte çocuklarımıza uyguluyoruz.
Çocuklarınızın kitaplarla, özel olarak da şiirle alakaları var mı? Onların kitaplarla ilişkisinde herhangi bir yön tayin ediciliğiniz oluyor mu?
Bugüne kadar dört ev değiştirdik. Her daim, evin en güzel, en ferah, en manzaralı odası, çalışma odamız oldu. Kütüphane, masa vs. Çocuklarım derslerine bu odada çalıştılar, kitaplarını bu odada okudular. Dolayısıyla, daima bir kültür ortamın içinde oldular. Onları yazma değil, okuma noktasında yönlendirmeye çalışıyorum. Buna rağmen, çocuklardan iki tanesi şiir demeye başladı bile
Peki, geçiminizi neyle sağlıyorsunuz? Şu ana kadar ne tür işlerle uğraştınız?
Gençliğimde birçok işe girip çıktım. En istikrarlı işlerim kırtasiyede çalışmak ve sergide kitap satmak olmuştur. Şimdi ise geçimimi sadece Milli Gazete de yazarak ve düşünce sayfası editörlüğü yaparak sağlıyorum. Bir de kitaplardan aldığım telif ücreti var.
Babam, sıklıkla  kazancını kimseye belli etme diye tembihte bulunurdu. Bu nasihat eşliğinde,  Allah a şükür diyelim.
Hayatımızdaki bazı ilkler bir özellik taşıdığından olsa gerek onları özenle hafızamızda muhafaza ederiz. Şiire ilk başladığınız zamanı mesela, her daim hatırlanması gerek özel bir zaman olarak hatırlıyor musunuz? Çok mahrem bir şey değilse bizimle paylaşmanızı isteriz?
İlkokul beşinci sınıftayken, öğretmenimiz herkese bir kelime verip  bunların şiirini yazın demişti. Bana kedi düştü. Oturdum, yazdım. Şiirimi okuyan öğretmen  bunu sen yazmış olamazsın dedi ve yeni bir kelime daha verdi: Soba.
Soba başlıklı şiirim, kediye nazaran daha zayıf olmuştu. Sobayı okudu ve  gördün mü, bak diyerek, bana imalı bir bakış fırlattı. O an, kötü bir şey yapmışım gibi çok utandım. Tabii bunlar, tatlı bir hatıradan başka bir şey değil.
İlk şiirim 1988 yılında, Kâğıthane deki mahalli bir gazetede yayınlandı. 1970 doğumluyum. Yani ben, şiir yayınlayarak reşit olmuş bir insanım.
En güzel hatıram ise Türk Edebiyatı dergisiyle ilgili. 1989 yılında, uzunca bir mektup eşliğinde, rahmetli Ahmet Kabaklı ya 114 tane şiir göndermiştim.  Bunları kitap olarak yayınlayın, bir ara telifimi almaya gelirim vs şeklinde bir mektuptu o. Tabii cevap gelmedi. İnşallah mektubu ve şiirleri imha etmişlerdir.
İlk kitabınız yayınlanıp kitabı elinize aldığınızda ne tür duygular yaşadınız?
Üç Köpük teki şiirleri yazmak için masaya oturduğumda 62 kiloydum ve vücut geliştirme çalışıyordum. Kitabı bitirip masadan kalktığımda ise 48 kiloya düşmüştüm. Buna rağmen, uzun süre, bir kitabım olduğu fikrine alışamadım. Ancak önemli isimlerden kitapla ilgili olumlu yazılar gelmeye başlayınca,  Evet, İbrahim Tenekeci galiba benim demeye başladım.
Bazen aynı anda birçok dergide isminize rastlamak mümkün. İşin içinde bir de gazete yazıları var. Bu durum, sizin velut bir şair olduğunuzu gösteriyor. Bu kadar çok dergiye şiir ulaştırmak zor olmuyor mu? Bu işin üstesinden nasıl geliyorsunuz, doğrusu merak ediyoruz?
 Birçok dergi tanımlamanıza katıldığım söylenemez. Genellikle iki dergide yazarım ve bu dergilerden biri, birincisi daima Dergâh tır.
Yirmi beş yıldır şiir yazıyor ve yirmi iki yıla yakın bir zamandır şiir yayımlıyorum. Yürürken cebimde, yatarken başucumda sürekli kâğıt-kalem var. Her gün mutlaka üç, bazen dört-beş saat şiir çalışırım. İyi bir şiirsel hava yakaladığım zamanlarda işe bile gitmem. Şiirin dışındaki her şeyi ek iş olarak görüyorum. Buna rağmen, fazla bir şiirim olduğu söylenemez. Sorunuz üzerine oturup saydım. Son baskılara göre Üç Köpük te 22, Peltek Vaiz de 18, Güzellik Uykusu nda 21, Giderken Söylenmiştir de 20, Ağır Misafir de 38 şiir var. Ağır Misafir den, yani Eylül 2008′ den sonra iki şiir yayımladım: Dergâh ta ve Mustafa Aydoğan yönetimindeki Edebiyat Ortamı nda. Bunları da eklersek, toplam 121 şiirim var. (Artı beş, eksi beş) .
22 yıldır şiir yayımlayan biri olarak hesaplarsam, 2 ayda 1 şiir ancak bitirebiliyorum. Buna  velut olmak denilirse, evet, velut bir şairim.
Şimdiye kadar yayınlanmış olan onun üzerinde kitabınız var. Bunların içinde Dergâh şiir, yazı ve hikâye güldesteleri ve bir antoloji de mevcut. Bu kadar yayınlanmış kitap, dönüp arkanıza baktığınızda size neler düşündürüyor?
Her kitabın ayrı bir serüveni, her serüvenin kendine göre zorlukları var. Mesela Peltek Vaiz deki şiirleri yazarken, Yedikule Göğüs Hastalıkları Hastanesi nde ölümle pençeleşiyordum. Dolayısıyla bu kitaptaki şiirlerin bir kısmı bana göre dertli, bir başkasına göre arabesk olabilir. Önemli olan, eserlerimize bizden sonra ne olacağı, onların nasıl bir karşılık bulacağıdır.
Geçen gün elime Yeditepe Yayınları ndan çıkan bir şiir kitabı geçti. Hep Aşk adını taşıyan bu kitap, 1982 yılında yayınlanmış. Sahibi Işık Yavuz. Arka kapakta, üç önemli şairin kitapla ilgili görüşleri var: Edip Cansever, Cemal Süreya ve Turgut Uyar. Bu büyük desteğe rağmen, işte, bugün böyle bir şairi göremiyoruz. Onca ilgime, merakıma rağmen, ismini bile ilk defa duydum.
Bizler hayattayken, belirleyici olan sadece eserimiz olmayabiliyor. Kişisel ilişkiler, beceriler, imkânlar, hırslar vs. Ama öldükten sonra bunların hiçbiri kalmıyor ve eser, tek başına okuyucunun, edebiyat dünyasının karşısına çıkıyor. Neyin ne olduğu, yazdığınız şeyin neye karşılık geldiği, işte o zaman daha iyi görülüyor. Bir bakıyorsunuz, kocaman bir külliyattan geriye bir sayfa bile kalmamış.
İnşallah uzun ömürlü eserlere imza atmışızdır.
Yazmaya niyetlendiğiniz başkaca şeyler var mı sırada? Mesela, sizden gelecek yeni bir şiir kitabıyla heyecanlanmaya başlayalım mı?
Elli yaşına doğru şiirsel güç azalmaya başlıyor. Bunu kimi şair kabul ediyor, kimi etmiyor. Allah ömür ve ilham verirse, on yıl içinde iki şiir kitabı daha tamamlamayı ve sonra deneme sahasında eserler vermeyi düşünüyorum. Sözgelimi on beş yıldır Mustafa Kutlu, Ezel Erverdi, İsmail Kara, İsmet Özel, Hüsrev Hatemi gibi kıymetli isimler hakkında notlar alıyor, belgeler topluyorum. Yine, içinden geçtiğimiz günleri ve ilişkileri kayıt altına alıyorum. Allah ın izniyle, elli yaşından sonra, bunlar birer ikişer gün yüzüne çıkacak.
Bir ara Milli Gazete de Anadolu da yaptığınız geziler hakkında yazılar yayınlıyordunuz. Keyifle de okuyorduk. Bu geziler sonrasında Anadolu denilen zenginlik sizde nasıl bir izlenim oluşturdu?
Gezi yazılarını kitap olarak tasarlamıştım. Adı  Şimdi Uzaklardasın veya  Geçtim Dünya Üzerinden olacaktı. Bu projem sıcaklığını hâlâ koruyor.
Kafamdaki şey, Osmanlı nın doğduğu ve ilk adımlarını attığı yerleri güzelce gezip yazılar kaleme almaktı. Nitekim Söğüt, Domaniç, İznik, Geyve, Taraklı, Göynük gibi birçok yeri köylerine, yaylalarına varana kadar gezdim. Öyle köyler, öyle manzaralar gördüm ki, kaç kere gözlerim doldu, hatırlamıyorum. Bu gezilerin bir diğer amacı da,  yeşile ve suya bakmak sünnettir nasihatinin gereğini yerine getirmekti. Yani şehir hayatında bunalan ruhlarımızı dinlendirmek, ferahlatmak Bu geziler sırasında, sadece yazılar değil, içime sinen pastoral ve lirik şiirler de yazdım. İnşallah devamı gelir.
İşin güzel tarafı şu: Bir yandan Anadolu nun Şarkikaraağaç, Kadınhanı, Gelendost gibi küçük kasabalarına, ilçelerine gitmek için can atıyorum; bir yandan da Avrupa dan gelen gezi ve etkinlik tekliflerini geri çeviriyorum. En son, Berlin, Paris ve Viyana ya gitmedim.
Gazetedeki köşe yazılarından bir kitap oluşturmayı düşünüyor musunuz?
Son Düzlük, gazete ve dergi yazılarından oluşan bir kitaptı. Yine yazılar birikiyor. Belki bu sene, eylül ayında, yazılardan bir kısmını kitaplaştırabilirim. Asıl niyetim ise Cevap Hakkı başlığı altında, söyleşilerimi kitaplaştırmak.
Mustafa Kutlu yla bir yakınlığınızın olduğunu biliyoruz. Mustafa Kutlu gibi bir değerin yanında olmak, sürekli  Dergâh ında bulunmak nasıl bir şey? Bu durum, sizi sürekli bir tetikte durma haline sokmuyor mu? Örneğin ben olsam büyük tedirginlik duyardım. Şu anlamda tedirginlik; böyle güzel bir insanın yanında pot kırmak, ufak tefek hatalar yapmak anlamında bir tedirginlik yaşardım? Sizde de böyle bir hal oluyor mu?
Bizde sevgide serbestlik, saygıda mecburiyet vardır. İsmet Özel le karşılaştığım 1989 yılında da, Dergâh dergisinden içeriye ilk adımımı attığım 1993 yılında da, bu sözün ne anlama geldiğini iyi biliyordum.
Mustafa Kutlu hocamın, Ezel Erverdi ve İsmail Kara ağabeylerimin yanında sadece edebiyat değil, ahlak da tahsil ettim. Bu ahlak, beraberinde titizliği de getiriyor. Sadece şiir yazarken değil; konuşurken, oturup kalkarken, iş yaparken de titiz olmanız icap ediyor. Ayrıca ilişkilerinizde, yaşantınızın tüm anında
Bir muhitin içinde olmak, bir büyüğünüzle usta-çırak ilişkisine girmek, insana bazı mesuliyetler yüklüyor. Mesela birçok yanlıştan ya da fevri davranıştan, Mustafa Kutlu hocamın sayesinde dönmüşümdür.  Ya onun kulağına giderse korkusu veya çekincesi, beni birçok yanlış işten çevirmiştir. Allah a şükür.
Ömrümün hatırı sayılır bir kısmını Mustafa Kutlu hocamın yayında geçirdim. Buna rağmen, karşısında kusursuz bir cümle kurabilmiş değilim. Bu durum,  tedirginlik sorusunun ne kadar cevabı olur, bilemem.
Bize Türk şiiri için birkaç önemli isim söyler misiniz?
Bende şairler değil, şiirler vardır. Ziya Osman dan Osman Konuk a kadar onlarca şairin şiiri Seçilmiş Şiirler Antolojisi nde bunun ipuçlarını az da olsa vermeye çalıştım.
Özel uğraş olarak edebiyat harici bir şeylerle uğraşıyor musunuz?
Evet, hobi olarak ilgilendiğim bazı şeyler var. Koleksiyonlarımı ve çiçek merakımı saymazsak, mesela Türk edebiyatında bazı dönemlerin kitaplarını tamamlamaya çalışıyorum. Bir de konuyla ilgili mektup, fotoğraf falan bulursam, ne ala. Böyle şeyler, beni ziyadesiyle dinlendiriyor. Bir yere kaçma, kafayı dinleme ihtiyacı hissedersem, hemen odama sığınıyorum.
Sizin için çok önemli olan üç kitap hangileridir desek, neler söylersiniz?
Turgut Uyar ın Dünyanın En Güzel Arabistan ı, Ece Ayhan ın Kınar Hanımın Denizleri ve Dağlarca nın Çocuk ve Allah ı. Çünkü kütüphanemde bunların birinci baskıları yok. Bulunacak gibi de görünmüyorlar.
Genel olarak şiir, sanat, edebiyatla uğraşan gençlerin meylini nasıl buluyorsunuz? Gençler arasında şiir ve edebiyatın geleceği adına bir ışık, bir önem atfeden isimler var mı sizce?
Pul koleksiyonculuğunda büyük bir düşüş var. Çünkü yeni nesil mektubu, dolayısıyla pulu görmeden büyüyor. Telefon ve internet oldukça yaygın; mektup yazmıyor, e-mail ya da mesaj atıyor.
Edebiyatta da sanki böyle bir durum var. Ders kitaplarını saymazsak, gençlerimizin önemli bir kısmı edebiyat kitabı ve dergisi görmeden büyüyor. Tabii bunun da edebiyata yansıması olumsuz oluyor. Bu ve buna benzer onca olumsuzluğa rağmen, birçok yetenekli genç var. Onları büyük bir dikkat ve rikkatle izliyorum.
Sizi takip eden, örnek alan gençler için neler önerirsiniz? Neler okusunlar, ne gibi işlerle meşgul olsunlar mesela?
Genç arkadaşlarımız evvela sabırlı olmayı öğrenmeliler. Hiçbir iş  ha deyince olmuyor. Her işin başı sabır. Olmazsa olmazlardan biri de ahlak. Ahlakî zaafları olanların kabul görmesi, özellikle bizim camiada çok zor.
Genç arkadaşlarımız, mümkünse eğer, edebiyatın mutfağında olmaya baksınlar. Türk edebiyatında iz bırakmış isimlerin ezici çoğunluğu, edebiyatın mutfağında olmuş kimselerdir. Mehmet Akif ten Sezai Karakoç a, Cemal Süreya dan İsmet Özel e kadar. Ya dergi çıkarmışlar, ya yayınevi kurmuşlar ya da bunlara benzer işlerin bir ucundan tutmuşlar.
Bugün kayda değer işler yaparak öne çıkan isimlere bir bakın. İster sağcı olsun ister solcu, ortak özellikleri edebiyatın/matbuatın mutfağında olmalarıdır.
Genç arkadaşlara hemen bir dergi çıkarın veya yayınevi kurun demiyorum. Fikren ve ruhen kendilerine yakın gördükleri dergilerden birine dikkat kesilsinler ve o muhitin içinde yer bulmaya çalışsınlar.
Okuma bahsine gelince Toplu okuma yapmalarını öneririm. Yani bir yazarın/şairin bir-iki kitabını değil de, bütün eserlerini okumalılar. Ayrıca, bütün eserlerini okudukları edebiyatçının, varsa eğer, sanatıyla ilgili yazılmış yazı ve kitapları da takip etmeliler. Ancak o zaman o kişiyle ilgili bir fikirleri olabilir.
Şiir okumaları yaparken, şairin sadece neyi başardığı değil, neyi başaramadığı da beni yakından ilgilendirir. Şairlerin başaramadığı, yetersiz kaldığı, tökezlediği yerleri/şeyleri/noktaları öğrenirsem; şiir yazarken daha dikkatli olabilirim.
Son olarak ne tür müzikleri dinliyorsunuz? Bir de mp3 meselesi var. Hemen herkesin boynunda bir mp3 görmek mümkün artık. Bu durum müziğin önemsenmesini değil de müziği gürültüye dönüştürmek gibi geliyor sanki bana. Siz bu duruma nasıl bakıyorsunuz? Mp3 çalar kullanıyor musunuz? İbrahim Tenekeci yi boynunda mp3 çalarla geziyorken görmemiz mümkün müdür?
Yakın bir tarihe kadar sürekli türkü dinliyordum: Hacı Taşan, Çekiç Ali, Muharrem Ertaş, Tenekeci Mahmut, Sabahat Akkiraz, Selda Bağcan, Abdullah Papur, Erkan Oğur, Aşık Mahsuni Şerif, Murat Çobanoğlu, Muhlis Akarsu ve bir sürü mahalli sanatçı.
Baktım ki, sevdiğim bütün türküleri ezberlemişim, ayrıca sesim de güzel, teybi ve kasetleri arkadaşlara hediye ettim.
Ağır Misafir çıkınca, Zaman gazetesi benimle bir söyleşi yaptı. Fotoğraf çekimi için Florya sahiline gittik. Hava kapalıydı. Fotoğraflarımı çeken arkadaş, arabadan bir şemsiye aldı, açtı ve elime tutuşturdu. Kurduğu kompozisyon, şemsiyenin altına sığınmış bir şairin görüntüsüydü.
 Sigarayı bıraktırır gibi insanlara şemsiye bıraktırıyorum. Şemsiyeli bir fotoğrafım gazetenizde yayınlanırsa, ben bunu kimseye izah edemem diyerek, şemsiyeyi geri verdim. Teknoloji karşısındaki durumum da bu. Tamam, işyerinde bilgisayar kullanıyor, internete falan giriyorum. Fakat evimde hâlâ bilgisayar yok. Nazımın geçtiği kimselere,  teknolojiyle fazla içli dışlı olmayın, cihazlarla aranıza mesafe koyun diye nasihat ediyorum. Hal böyleyken, Mp3 ile görülürsem eğer, ben bunu kimseye izah edemem!
Çok teşekkür ederim."
<end>

<start>
Sende kendime ait birşeyler buluyorum.
Bir resim, gizemli bir gülüş, naz, kapris, güzellik.
Hayır, bunlar sen değilsin. 
Sen bu değilsin.
Farklı birşey.
Biblolar, kitaplar, kartpostallar, şiir defterin.
Hayır, bunlar da değil.
Evet sende kendime ait birşey buluyorum.
Şu çılgın fikirlerin, ya da umarsız davranışların.
Yapılmaması gereken şeyleri yapman, yolda sigara içmen mesela.
Ne bileyim, renkler eklemek istemen kırlangıcın kanadına,
her akşam balkonunda dudak payı bırakılmış hüznü yudumlaman.
Bazen de yüzünde bir karış melalle görmem seni.
İşte bunlar sensin.
Bitmez tükenmez hayallerin, merakın, hobilerin, yakınmaların,
aşıkların ve her seferinde sana yenilen gözlerim.
Konu-komşu, dedikodu kimin umurunda.
İkide bir yüzüme çarpılan bir günah gibisin.
Yine de seviyorum seni,
aklının eremeyeceği kadar.
Kalbime sığmaz oldun.
<end>

<start>
bakın ne diyorum dünya
sekerek yürüyor gözümden düştü ya
seviyorum aklımın almadığı şeyleri
titriyorum emin olduğum zaman
evlerin ev halkının ve devletlerin
gidiyorum bıraktığı boşluktan
nefes alıp emek veren insan görünce kaçan
gereksiz harcamalar gibi herkesin 
canını sıkan ve sonra bakan
gidiyorum bu kesin.
toprağım ben dünyanın kök saldığı
ancak uyurken Rabbime nazım geçer
dünyayı o görkemli hastayı 
belki bir rüzgar eser beni görmeye
diyerek bekledim ve düşündüm ki 
gözlerim kalacak benden geriye
suyu görünce susan bir anneyle bir baba
gibi yaşadım bir kabuğun altında
dedim bir şey gösterin isim koyacak
bir şey gösterin şaşırsın bana
III
bu kadar mezarın arasında ne büyür
ey ölüm gel otur şuraya ve düşün
sözcük yapımında kullanılan
bir şeydir senin gülüşün
herkes güzeldir sustuğu kadar
sen de güzelsin bu mümkün
ne kaldı geriye aslına uygun olan 
tutumlu güneş girişken gün
gibi sen kaldın eli ekmek tutan
bir bahçe kadar düzgün
<end>

<start>
İbrahim bey bu gece eve gelmedin
Kaç kez açıldı senin için kimdir o penceresi
Farkında mısın bilmem
Düşmansız yaşamak köreltiyor adamı
Ve insanı yoruyor başkasının şarkısı
İşte bundan dolayı düşmanı püskürtmekten
Vazgeçip susuyorum ve tüfeği alnıma
Kaş diye çatıyorum.
A benim
Oğulotu bitmeyen topraklarda
Şaşırıp kalan kalbim
Senin Türkçen yok mu, anlatıyorum işte
Bir kuş kalbi misin ki ürkmek için bahane
Arayıp duruyorsun.
Bize dönecek oysa o güzel ölüm
Yatacağız beraber güzellik uykusuna
Her gün bahar olacak ve onun temizliği
Yeni yıkanmış tül perde ne ki
Benzetecek bizi dağların doruğuna.
Ölümden korkuyor musun diyor okurun biri
Neden korkayım, ona ne yaptım ki
Bir kez olsun binmedim saltanat kayığına
Ve ömrüm boyunca
Heyelan bölgesinde yaşadım sanki
Başım çatlıyor bakalım ne çıkacak:
Toprak bile yaşlanıyor demek ki…
<end>

<start>
Hangi mevsimdeyiz böyle
Paletimde renkler kaskatı
Oysa durmadan boyamalıyım hiç durmadan
Renklerini yitirmiş hayatı
Mevsimlerden keder mi söyle
Dinle! ruhumun yatışmasını bekleyemem,
Gitmeliyim ve giderken
Bakmamalıyım gözlerine hayat denen fakirin.
Su içtiğim ellerden
Bana bir pişmanlık gelsin istemem.
Dinle! hatırladıkça üzüyor beni
Geri çekilirken yaktığım rüyâ
Mevsimlerden keder mi söyle,
Ne giysem yakışmıyor uçurumlardan başka
Dağıtamıyor hiçbir güneş ruhumdaki sisi
Ve ben hâlâ yarın güzeldir diyorum
Kalmasa da albenisi.
<end>

<start>
Bütün güzel kadınlarını bu dünyanın
            Sevdim, diyebildiğim zaman
Bütün kentlerini gezdim, denizlerine girdim
Ve artık bir tek taş kalmadı tanımadığım, 
            bir tek yüz, bir tek yer adı
Söylenecek bütün sözleri dinledim ve söyledim
            bütün söyleyeceklerimi
Acının bütün uçurumlarına indim ve çıktım
            sevincin bütün dağlarına
Bütün çiçekleri kokladım ve kopardım
            bütün meyveleri dallarından
Islanmadığım yağmur, savrulmadığım yel
            kalmadı...
Bütün haklı kavgalarında dünyanın 
            dövüştüm, diyebildiğim zaman
Okudum bütün kitapları, bütün şiirleri yazdım
Ve topladım bütün dillerin en güzel sözlerini, 
            sıraladım tek bir sözlükte
Bütün mayınları, bütün dikenli telleri
            ayıkladım sınırlardan
Ve bir tek zorba çıkmadı önüme.
Bu dünyada acı çeken tek bir insan yoktur, 
            diyebildiğim zaman
İşte o zaman ölebilirim.
Toprağımda bir çığlık olur da büyür
            yaşama sevincim....
1980
<end>

<start>
Buyrun, ben Ahmet Erhan
Bir kilo beşyüz gram gelmiş tartıda, doğduğu zaman
Dört ablanın ardından horoz çükü kadar bir oğlan
Doktorlar ve hemşireler arasında bahis salgını: 
              Yaşar mı yaşamaz mı şu er ve han
Üç ayda topaç, dört ayda gülle gibi olmuş
Daha doğumda ağlamayı ertelemiş hinlikten
Ati ömrüne saklamış
Bütün lohusaların sütü ona akmış, rivayet ol ki
             Şımarıklığı bundan
Hoca, bu demiş ya katil olur ya da büyük adam
İkisinin arasında zati bir soğan zarı
Doğa kanunu kurt kapanı
Kapanın elinde kalmış dört mevsim diken...
Kaç aşkla teyelledim şu ömrü
Acıyla karılmış kara bir kumaşa
                    Kaç aşkla
Oldu mu ki sevenim bakar mıydı ki ağaran yaz
Var mıydı ki sevenim, süzer miydi buğulanan göz
                   Kaç aşkla
Telaşla açtım kapıları pencereleri ardına kadar
Gerisin geri içeri dolan rüzgarlar 
O zaman çivileyerek her hücremi
                  Kaç aşkla
Kaçmayı öğrendim en başta
Bir tek sesimi korudum
‘Ben de kendi halümce bir Bedrettin oldum...’
Aldım bir GSM yalnızlığıma geldi
Maltepe pazarından uydulara tırmandım
Alet sıfır halt kart peçete dahil
İşte yazıyorum, kapıdan pencereden girmek yok: 
0533.................Takla atmıyorsam arayabilirsiniz
Buyrun ben Ahmet Erhan
Kalbim var telesekreterlisini n‘apacam
Alışkanlıklarım bol kapsama alanım geniş
Aramazsanız benden betersiniz!
Telefonumun teli yok ki kuşlar konacak
Yar üstüne yarim yok ki kurşunlanacak
Yalnızlık çekil aradan
Evet, ben Ahmet Erhan
Numara doğru da adam yanlış
Soytarma! 
Her kes kendi yarasının üstüne kapaklanmış...
Buyrun ben Ahmet Erhan
Bütün şebeke kilitlenmiş
Sadece 112 kalmış ambulans şoförüyle hısım akraba oldum
Gele gide, gide gele..
Beni cebimden ara hırsızım ol
O tütün kırıntısı o hüzün var ya
Onu bul alla pulla
Cebimde sesinden ruj izi gibi bir şey
Kana dönüşür parmağıma ulaşınca
Cebim çalsa hep upuzun bir ezan sesinin ortasındayım
Beni cebimden ara kansızım ol
Hepsi dışa dönük ortalığa saçılır
Parasızlığım yalnızlığım aşksızlığım
Bilen bilir de gören görür de
Bir daha hiç arama, duyan olur...
<end>

<start>
Geceyarısı, karanlık bir bozkırda
Işıklar içinde akan bir tren kadar yalnızım
İçinde onca insan, içinde dünya...
Soluk soluğa, demirden bir ırmağa mahkum
Ve bilmeyen sonsuzluk nedir,
Haklı olan kim bu kargaşada? 
Ateş ve su, yaşam ve ölüm, irin ve şiir
Ucu bucağı olmayan bu çığlığın
Ortasında nasıl barışılabilir? 
Anlamak isterim, hangi yasa
Bir beşikle bir darağacını
Aynı ağaçtan, ne adına varedebilir?
Sorular sormak için geldim şu dünyaya
Yaşım acıların yaşıdır
Boynumu üzgün bir çiçek gibi kırıp da
Yollara düştügümde, başımda deniz köpüklerinden
Ya da sabah yellerinden bir taçla
Yürüdüğüme inanırdım - yanılırdım
Geceyi günle, acıyı sevinçle kardığım
Bu söylencenin bir yerinde durakladım
Ve anlatamadım, konuşamadım bir daha.
Acını ödünç ver bana, gözyaşlarını
Damarlarında uyuyan sevinci ödünç ver
Yitirdim çünkü onları da...
İlenmiyorum, el çırpmıyorum artık
Ne aklımda yaşadıklarım üstüne düşünceler
Ne de geleceğime dair bir tasa.
Gelirken çan çalmıyor yalnızlık
Bir adam, bir sokak, bir ev
Yüzler, gülüşler, susuşlar boyunca
Soruların vardı senin, ne çok soruların
Gözlerin dünyayı eleyip dururdu boyuna
Bir fısıltı gibi başladı sevgim
Çığlık oldu, kağıtlarda çiçek açtı sonra
Sonrası...Mutlu bile olduk bazı
Artık sen yadsısan da ne kadar
Ya da ben bilmiyorum mutluluk nedir
Anlatsın yollar, yollar, yollar...
Şimdi gece, soluğumu verdim içime
Az önce kağıtlara gül kuruları serptim
Dolaplardan kekik, nane kokuları çıkardım
Öylece serptim, seni yazacağım diye
Sen ki, deniz görmemiş bir deniz kızısın
Aklımın almadığı bir yerde, öylesin
Şimdi gece, iki kişilik bu yalnızlık
Bize artık yeter de artar bile...
Dünyanın ölümünü gördüm, suyun toprağın
En yakın dostlarımın birer birer
Vakitsiz açan çiçeklerin, vakitli doğan çocukların
Ölümünü gördüm, ama kimse
İnandıramaz beni öldüğüne sevgilerin! 
Yaşam ki bir kum saatidir usulca akan
Dolan sevgilerimizdir biz boşaldıkca
Yaşımız biraz da sevgilerimizin akranıdır
Vereceğimiz tek şey budur dünyaya.
Şu dağılgan yüreğimi, şu köpüklere imrenen
Yüreğimi bir gün yollara atarsam
Bir gün gelir nehir yataklarına dolarsam, korkarım
Suyumun çoğu senden yana akacak
Bütün sözcüklere adını ekleyeceğim
Güldeniz, Gülekmek, Gülyağmur, Gülşarap
Gülaşk, Gülşiir, Gülahmet, Gülerhan
Ey gül, yaşamım, yitip giden düşlerim!
Gecelerdi, solgun - sessiz tüterdi yüzün
Yatağımda bir kımıltıydın, dilimde türkü
Uykusunda konuşurken sesini öptüğüm
Varmak için beyninin kıvrak dağ yollarına
Kokundu, bedenimi saran o ince buğu
Esintisinde usul usul yürüdüğüm
Ki değişmem yaseminlerle, portakal ağaçlarıyla...
Sanki bir kız yürürdü yollarda
Evimin sokağına girer, paspasa ayaklarını silerdi
Kapımı açardı gümüş bir anahtarla
Sanki hep gelirdi, sevişirdik bazı, konuşurduk
Tozlu kitapların yığıldığı odalarda
Kalırdı duvarlarda gülüşünden bir tını
Yatağımda bedeninden bir oyuk.
Benimse ellerim titrerdi, alnının aklığından
Saçlarına saçlarına doğru titrerdi
Şimdi kağıtların üstünde gidip gelen ellerim
Titremiyor artık, yolunu biliyor şimdi
Geceyarılarını çoktan geçti
Bu şiir bitmeyince varolmayacak ellerim
Ellerim uykusuz, ellerim geberesiye yalnız
Süzülüp alçalıyor karanlığa doğru.
Bütün yaşamım seninle geçiyor belleğimden
Seninle var ve seninle sürüp gidecek artık
Bir akdeniz kentinde limon koklayan
Ve hep ufkun ardına bakan çocuk
Acıyı buldu sonunda, kanayan bir gülden
Çaldı yüzünü bir yaşamlık
Geçer şimdi dumanlı bir kentin sokaklarından
Şaire çıkar adı - az buçuk kaçık.
Yeryüzünden silinmiş ırkların sonuncusuyum ben
Oturup da şimdi aşk şiiri yazmam bundan
Gülsün köpek sürüsü, lime lime edip
Bu dizeleri, satsınlar haraç-mezat
Doğru, benden sonra da tufan kopmayacak
Ama haykıracağım laflarını tuzla kesip
Yitip giden bu aşkı, nefesim tükenene dek.
Beynime bir sarkaç gibi vuruyor sorular
Neresinde yanıldık biz bu yaşamın? 
Hangi el bozdu büyüyü, hangi yazı
Acılara hüküm verdi, soldan sağa taşarak? 
Kalbimde yıllardır kabuk bağladı yaralar
Ödüm kopuyor, bir gün hepsi birden kanamaya başlayacak diye
Yenilmeyeceğim, boyun eğmeyeceğim hiçbir şeye
Hep direnen bir yanım kalacak
Adımın soluk izi, acının seyir defterinde.
Şimdi gece, bindokuzyüzseksenikiyle
Üçyüzaltmışbeşi çarp - oradayım işte
Yorgun değilim, umarsızım yalnızca
Geçmişle geleceğin öpüştüğü yerde bir nokta
Gibiyim ve çoktan dürüldü defterim
Uçurumlar üstünde uçuşur dizelerim
Onlara köprü olacak bir beden yoksa da...
Bu benim yalnızlığım, dalsızlığım benim
Kana kana içtiğim çeşmelerden susayarak ayrılmak
Titreyen bir ışık karanlıklarda
Onu kim görebilir, kim tanıyabilir? 
Sonunda hep bir soruyla karşı karşıya kalmak
Boynumun borcu bu, ödenmedi yıllardır.
Her aşktan böyle bir şiir kaldı bende
Yaşamımın bir dilimini özetleyen
Unutuşun çiçekleri bunun için hiç açmıyor
Donuyor bir gülüş tek bir dizede
Yaşanmış yüzlerce anı, buruk bir özlem
Çivileniyor beynimin bir yerlerine
Geride -hayır- acılar filan da kalmıyor
Bir boşluk yalnızca, uçurumlara özenen.
Nefret ediyorum ve seviyorum seni
Girdiğin bütün kapıları açık bırak
Birazdan git diyebilirim çünkü...
Çağım yalnız bırakmıyor beni, ellerini
Tutuşumda, usulca öpüşümde dudağını
Çağım aramızda çekilen kanlı bir bayrak
Uzayan, akan bir irin yolu gibi.
Sözcükleri güden çobanları var kalbimin
Beynimin yaşamı saran kıskaçları
Bitsin dediğim yerde bunun için başlıyorum
Yitirdiğim her şeye dönüp de bakmam bundan
Sensin yalnızlığa uzanan yolların düğüm yeri
Ama şu anda içimde öyle çoğulsun ki
Böyle irkilmezdim dünyayı kucaklasam.
Çapraz yalnızlıklar astım göğsüme
Yollarda bir  savaşçı gibi yürüdüğüm doğrudur
Gözlerle, dillerle kuşatılmış bir ülke
Kalbimdir ona tek sınır
Susmayı bunun için severim bir çığlık gibi
Donup kalır sesim kendi göğünde
Onu ne anlayan, ne de duyan bulunur.
Yaşamım sonsuz bir hac yolculuğuna dönüşüyor burada
Kendi içimde ya da uzak yollarda
Bulduğum ve yitirdiğim bütün varlıklar
Bir mozayiğe biçim veriyorlar sessizce...
Bende dünyanın acısıyla sevinci öpüşüyor
Irmakların birleştiği o nokta benim
İtilip tekmelendiğim bütün kapılarda
Bana atılan her taş şimdi çiçek açıyor.
Bir gün anlarsın beni neden suskunum
Dünya içimde konuşurken böyle
Bedenimi aşıyor yorgunluğum
Karşısında oturduğum masalardan dökülüp saçılıyor
Bu öyle bir çığlık ki, susuşlar kalıyor geride
Ondan öte her söz bir saçmalığı büyütüyor.
Adını çoktan unuttum yüzün aklımda
Ve bu şiiri neden sana adadığımı bilmiyorum
Ama her güzellik nasılsa kendi adını bulur
Bunun için ben Gül dedim sana...
Yine de bir çiçeğe bunca yağmur yağarsa
Kökleri toprağı saramaz olur
Üstüne titrediğim her şeyi yitirmeyi öğrendim çoktan
Söylenecek bir tek sözüm kalmazsa
Çizerim yüzünü kuşların kanatlarına
Her çırpınışta gökyüzüne dağılır
Yüzün, hücrelerine varana dek uçuşur.
Kağıtların aklığına aşkın tortusu çöküyor
Parklar, sokaklar, söylenmiş ya da söylenmemiş sözler
Yazdıkça biraz daha unutuyorum seni
Ve her yerde düş tacirleri, şiirseviciler
Bir şeyleri yorumlayıp duruyorlar aptalca
Büyüteçlerle inceliyorlar şu yitik ömrümüzü
Ben aşkın son hasatçısı, son peygamber
Gülünç, soyu tükenmiş bir varlığı oynuyorum boyuna.
Sana artık bir sığınak olsun bu şiir
Noterlere ver onaylasınlar - her hakkı saklıdır
Düşün, kalemimi sen tuttun yazarken
Yeni okula başlayan bir çocuğa yardım eder gibi
Öyle acemilikler yaptım ki ben
Hiç kalır bu şiir onların yanında ve
Nasıl ayaktayım diye şaşıyorum bazen.
Görüp göreceği son şey bu şiirdir dünyanın
Çığlığımdan arta kalan bunlar olacak
Aklımın son kırıntılarını da burada harcıyorum
Bundan böyle ibreler hep eksiye vuracak
Yakınmıyorum, yerinmiyorum hiçbir şeyle
Kalırsa odalarda unutulmuş birkaç şiir
Bir yeniyetmenin altını çizeceği dizeler benden
Senin adın nasılsa bir gün hepsini tamamlayacak...
<end>

<start>
Aklımda kayalar kopuyor, duvarlar yıkılıyor
Yüreğimde, kuruyan bir ırmağın yatağındaki
boşluk
Ayak izlerimi bırakmaya çalışıyorum taşların
üstünde
Kimsenin arayıp bulamayacağı bir adresim var artık.
Dostlarda çekilip gidiyorlar hayatımdan
Yürüdükleri yollarda arıyorum onları, 
Sevdikleri kızların gözlerinde
Kendi sularınca boğulan bir denizim ben
Kendi taşlarınca zapt edilen bir kale
Başımı avuçlarıma alıp sıksam ne olur
Çıkarabilir miyim beynimdeki o kara suyu? 
Bir çiçek tarlasına dönüştürebilir miyim
Aylardır önünde durduğum bu dipsiz uçurumu?
<end>

<start>
Zaman: durmuş gibi
Cihangir'de pazar günü şaşkınım
Olmayan uykumu bölüyor bir akordeon sesi
Bir çocuk ufarak sarı saçlı
Eminim kara gözlüdür görünmüyor uzaktan gözleri
Görünmüyor ki
Sokak derin uykularda duyulmuş şey değil
Cihangir'de geldiğim günden beri
Gurbetliğimden beri
Son travesti  son bira şişesini yere çaldığından bu yana
Kaç saat duymadım
Birşeyler okuyordum kırıntısız, yankısız
Unuttum
Güzel marmara ve yeşil elma sabah sabah
Olmaz ki
Olmaz ki böyle bir ülkede böyle
Canlı bomba gibi bir martı pencereme çarptı
Korktum
Ve artık herşeyden korkuyorum
Gurbette kanlı bıçaklı ve tutkun
Bu nasıl iş bu Cihangir her damarı bir sokak
Bir sokak
Baktıkça gözlerim kanıyor
Kana kana bakıyorum
Zaman: geçmek bilmiyor
Yalnızlığa alışkınım sessizliğe değil
Pazar günlerinden nefret ederim bu yüzden
Bakkal açılmaz çöpçüler bağırmaz bu nasıl Cihangir
Güzel Marmara ve yeşil elma
Bulunmaz ki sabah sabah
Ellerim sarsak
Gözlerimdeki çapak sanki bütün sokağı örtü görünmüyor
Hiçbir şey görünmüyor
Yalnız ve soğuk yatağım
Boşlukta süzülüp alçalıyor
Gidip uyumaya kalksam ne olacak
Ne olacak
Zaman: her yerde kedi kuyrukları vardı
Yürümeye korkardım buz üstünde gibi
Basmaya korkardım şimdi nerdeler
Elinin körü ne biçim sabah bu ne biçim pazar
De ki uyudum
Çalmayacak mı telefon kapımın zili
Ağzımda şarabın kekremsi tadı
Karnımda yüzlerce akreple uyusam onlar uyanacak
De ki bir arkadaşım geldi gidelim
Belgrad ormanında kros yapalım dedi- ben mi
Arnavutköyde balık tutalım dedi- ben mi
Önce içelim sonra içelim
Kaçmıyor ya şu İstanbul dedikleri
Ah benim evcil kalbim
Artı '' hayır'' demeyi de öğrendi
Şimdi ne olacak
Bana hergün sokağa çıkma yasağı bana hergün o üç darbeden biri ne bilsin olağanüstü hallerin ta kendisiyim dokuz canlı bir kediyim sekizini yitirdim ne bilsin ayrıca burası Cihangir 
Kedi diktatörlüğü
Şimdi ne olacak
Kimseler bile gelmiyor bugün pazar
Yalnızlığın eşcinseli mi oluyor yani
Yani cinaslı kafiyeli pazar günleri ey
Sıkıldım şarabım bitti elmadan vazgeçtim uykum yok
Yok üstüne üstlük sigaram da azalıyor
Şimdi sahiden ne olacak
Ben bu kadar geveze değildim eskiden
Bir sıkımlık canım kaldı
Zaman: otobanındayım senin
Yürü ki bir şeyler dönmeye başlasın
Dünya mı olur artık ne olursa olur hayat
Hani İstanbul git git bitmez koca bir şehirdi
Ayağının turabı olayım yürü
Ayaklarımı bitiştirerek uzun uzun ölçtüm
Ve düşündüm ki meselem mi meselim mi tükendi
Neredeyse akşam olacak
Zaman: oydum da gözlerimi sana bıraktım
Yoksa tarih miydi kanla biçilmişti kaftanım
Ben kaf dağında bir kaptan değilim
Ama bu çırpıntılı şarapsızlık ne olacak
Şimdi ne olacak
Yağmur yağıyor yağmasın
Volta atıyor martılar göğün dört duvarında
'' Ne balık, ne de kuş'' olabildim şu dünyada
Gurbetim bile yok beceremedim
Toprak
Uçaklardan korktum da ne oldu sanki
Onlardan önce çakılıp kaldım yere odama
Meyhanelere geniş mağazalara sayısız
yalnızlıklara ve pazar günlerine
Gömüleceğim bir gün sana toprak
Başımı yukarda tutmaya çalışarak
Ama olmayacak
Kefen param bile
Hep ağır ve aksak
Olmadı bile kanıma alkol düştü payıma küfür
Birer ziynet eşyası gibi şişelerim yığılı evde
Her şişenin dibinde ay parçası bir melek
Dans ediyordu iyi kıvırıyordu kaltak
Cihangir'de Cihangir'de özellikle
Ama neden cinlerim hep tepemde
Alçak
Gidip Neşet Ertaş dinlesene aklını kucağında saklayarak
Balık görsen aklına rakı gelir önce
Ve bütün yollar bir gün hergün meyhanelere çıkacak
Cihangir'de sabah hiç olmayacak
Alkolikler ve eşcinseller giremez yazar
Ev sahiplerinin kapılarında anlarlar kimsin
Nesin adamım buralar sana göre hiç olmayacak
Kalk gidelim çöpçüler süpürsün ıslak
Ve yorgun bedenimizi şarap ve elma kokan
Bedenimizi doktorlar serumla yıkasınlar
Akla sığmayacak halusünasyonlar ellerinde şişelerle
Hastanelerin ziyaretçi saatlerini beklesinler
Ölsem kimsenin umrunda olmayacak 
Öyleyse beni alnımdan öpsene toprak
Hayat hiçbir şey değil şiir hiçbir şey değil
İki dirhem bir çekirdek ölüm bile
Hiçbir şey değil
Sokaklara atılmış dölüm
Nereye gitsem ardımdan seğirtir
Mendil satar cam siler ille de bıçak taşır
Ve tiner
Unutmaki sevgilim hayat
Karamsar bir şiirin ilk dizesidir
Peki şimdi ne olacak
Elma yok yok ki şarap 
Birazdan tütünümde tükenir
Ve Türkiye'de şair olmak bu değildir
Neydi ki Türkiye'de şair olmak
Dünyaya g.tüyle bakmak
Kız tavlamak sanatını masalara höykürmek mi
Salya sümük ağlamak
Ölüm oruçları
Ey bu ülkede
Artık ne sabah ne de akşam olacak
Üç çocuk daha öldü
Yatağında üç kere daha sırtını döndü halk
Elbette elma ve şarap
Elbette elma ve şarap
Üşüdüm üstümü örtsene toprak
Ekim 2001
<end>

<start>
Akdeniz kazan, 
yüreğim kepçe
dönüp, dolaşıp durdum
turuncu sokaklar 
boyunca.
Elimde bir mavi
çiçek kaldı.
Ben soldum, 
o solmadı.
<end>

<start>
Yurdum gibi yaralıyım
Ne eksik, ne fazla
Derin bir uçurumum 
Bütün haritalarda
Geceleri çığlıklar
Giriyor düşlerime
Dirlik nedir bilmedim
Yalan yanlış tarihimde
Yurdum gibi yaralıyım
Dünyaya karşı ben
Yıllar değil yıllar, umudumdur
Sessizce küllenen..
1981
<end>

<start>
Hem sevgili hem de çocuk olan
Ah, bir de büyümeye çalışmasan
Anneni sev, çiçeğini kokla
Kaplumbağana biraz yeşillik ver
Durma benim gibi yağmur altında
Sevme benim gibi
Ölme benim gibi…
<end>

<start>
Yalnızlık, yalnızlık 
Bari sen elimden tut 
Geceyarısı aynalarda 
Suçlu ve ezik 
Gözlerim kan çanağı 
Cinnete dönüşen bir dinginlik 
Duruyorum karşında
Şarap taşlaşıyor 
Midemde  ve beynimde 
Mavi mavi tüten sigara 
Giderek mora çalıyor 
Yalnızlık, yalnızlık 
Bari sen elimden tut 
Suflör kullanma 
Dost seslerini dudağınla ısıtıp 
Gece hep aynı gece 
Karbon kağıdıyla çoğaltılmış 
Gibi kara ve soğuk
Ellerim beynime alkol serpiyor boyuna 
Niye böyle, neden 
Sormuyorum artık 
Yalnızlık, yalnızlık 
Bir kez olsun kuğuların türküsünü 
Tersinden söyleyeyim 
Ölümse ölüm 
Yaşamsa yaşam 
Ayna hep ayna ayna...
<end>

<start>
Hiçlik'te bulaşalım sevgilim, oturup konuşalım
Dört yanımız dizboyu insan
Yağmurdan bile usanalım
Yağmurla sevişirken
Bende inanmaların çağı geçti
Sende sanki ilkbahar
Bizimkisi karşıtların birliği
Böyle sevgili olunur herhal
Nihilist bir otobiyografi
Buldum iç cebime astım
Ben de bir kelimeyim ölümün dağarcığında
Türkiye benim yurdum
Hiçlik'te buluşalım, öpüşürken göz kırpalım
Başağrısı çekelim üç gün üç gece
Yalnızlığın sularını bulandıralım
Görünmesin bir şey geride
Ben ki boynumda süpürgeler taşırım
Ardımdan gelenler ırgalamaz
Hiçlik'te buluşalım ve konuşmayalım
Dünyaya çarpan yürek onmaz
Hızla yaşadım genç ölmedim
Bir koşuymuş yaşam geç anladım
Otuzu geçiyorken saate baktım
Ben yanlız bir adamım tırnaklarım uzamaz
Beni kimseler sevmez...
1989
<end>

<start>
Burda, bir Ahmet Erhan var uzakta
Defterini dürmüş ve Bingöl'de bir dağ köyü kadar yalnız
Aylardır aramadınız, yolları da kapanmadı
Ayakizleri betonlarınızın üzerinde saklıdır
Burda, bir Ahmet Erhan var uzakta
Taşikardi, ülser ve panik ataklı anksiyeteyle dalaşır
Aşağıeğlence'den çıkın, Etlik İlkokulu'nun altında
Ankara'da, bir belediye otobüsü yalnızlığını yaşar
Görseniz bir yerlerden hatırlarsınız mutlaka
Elleri artık titriyor, eski gibi değil
Başını sanki dünyayı taşıyormuşçasına yorgun tutuyor...
Burda, bir Ahmet Erhan var uzakta
Gözleri şehrinizin bütün dumanlarıyla kaplıdır
-Bir kadeh rakının kırk yıl hatırı vardır...
<end>

<start>
Atım öldü. Avradım beni sevmiyor. Silahım suskun
Sırtımdan kaç güneşi aşırtarak yürüdüm. Yok.
Damarlarımdaki alkollü kolonyayla sildim.
Yok. Yükseklik korkumu dirseğimle dürterek
Kentin bütün üstgeçitlerinden geçtim
Evlerde kabuk bağlayan yaralarımı dışarıda rüzgar örseliyor
Atım öldü. Avradım beni sevmiyor. Silahım suskun
Yok. Sevgilim. Olamadım. İçkilere daha bir dadandım
1182734. Mesai saatlerinde aranılacak. Yok.
Artan her günüm sanki ölüme ekleniyor...
Atım öldü. Avradım beni sevmiyor. Silahım suskun
Kiraz dalına asılmış bir mendil gibi kaldım
bekliyorum tarihin kaçınılmaz fırsatlarını
Yok. Sevgilim. Duasız bir din arıyorum. Yok.
Leyli bir uyku. Alnı örselenmemiş bir insan
Gece yatıya gelen bir bir umut. Gündüz giden bir ehl-i müslüman
Yağıyorum durup durup bütün yağmurlarımı
Türklerin anayurdundayım. Yalnızım. Alkol. Yok.
Savunduğum herşeyin savunmaya geçtiği. Tanrım
Yok. Boğulsam cezir oluyor, yaşasam med.
Artık evcil olan kelimeler aranıyorum; 
Oda. Pipo. Kitap. Çocuk. Ev. Aile. İş. Otobüs.
Atım öldü. Avradım beni sevmiyor. Silahım suskun
Ancak otuzüç gün üç gece ağlasam avunurum
Yok. Küçük Asya'dayım. Ninem Rum. Dedem Yüzbaşı.
Kanım A Rh pozitif. Çok bira içince negatifleşiyor.
Yok. Sevgilim. Bilemedim iki taşı çatıp bir yapı kurmayı.
Atım öldü. Avradım beni sevmiyor. Silahım suskun
Ancak otuzüç gün üç gece ağlasam avunurum
Yok. Küçük Asya'dayım. Ninem Rum. Dedem yüzbaşı.
Kanım A rh pozitif. Çok bira içince negatifleşiyor.
Yok. Sevgilim. Bilemedim. İkitaşı çatıp bir yapı kurmayı
Atım öldü. Avradım beni sevmiyor. Silahım suskun.
Kanım çekiliyor dünyayı böyle düşününce
Yok. Sanki durup dururken saçlarım seyreliyor.
Sıcak oldu. Genleştim. Konformist filan oldum.
Yenik bir hayvan büyütüyorum koynumda. Yok.
Atım öldü. Avradım beni sevmiyor. Silahım suskun
At. Avrat. Ve silah. Su. Ateş. Ve toprak.
Bütün dinleri böyle kandırarak dinimi buldum
Öldüğüm gün davula üç kez vurulacak. Tören. Yok.
Kalbim. Bir ayrılığı çalıyor kampana. Tren.
Yok. Seni istasyonlarda kaç kere öptüğümü sayamıyorum
Atım öldü. Avradım beni sevmiyor. Silahım suskun
365'le 35'in çarpımı neyse ona göre kurdum kendimi
Ondan ötesini ister eksilt ister çoğalt
Devrim misin nesin ver artık şu adresini. Yok.
İnkılap! İnkılap! İnkılap! İnkılap!
1990
<end>

<start>
Nereye gitsem, hangi boylama sığınsam
Bir kentin kenar mahalleleri gözlerin
Ne kadar bulvarlara yerleştirsem de anılarımı
Sensin, kendinden öte bir şeysin
Bence biraz daha uzatmalısın saçlarını
Bir yaprak fırtınasında usulca rakı içeyim
Anladım, adı niye akşamsefası bu çiçeğin...
1993
<end>

<start>
Boğulmak benim hünerimdir
Yağmurlara uzak o topraklarda
De ki öldü bu adam 
Halk diktatörlüğünün birinci yılında
Boğulmak benim hünerimdir
Su geçirmez şemsiyeler gibi kollarımı açıp da
Yeni geldim, kurundum, söyle ne oldum
O mel'un yalnızlığın çorak sayfasında
Kendimi koşuya saldığım bir mevsimdir
Yağmur beni kovalar, ben yüzümü yıkarım
Kirliyim, arınmam, üç beş kadeh atarım
Üstüne de bir cigara yakardım, ben adam olsam
Derin uçurumlara tutkun bir ağaç gibi
Boğulmak hüner midir ah, bir elimi tutsan.
<end>

<start>
Duvarlardaki kurşun deliklerini
Çiçeklerle kapla artık
Eve erken dönersen iyi olur
Öyle çok düşünme geceleri
Yurdumuz, kimsesizlik, yoksulluk...
Birhaneler sigara dumanı, 
Parklar, çimlere basmayınız
Yollar daha kalabalık
Bir şey eksik, bir şey eksik
Diye düşünmesen iyi olur
Bu şarkı kırık dökük
Nasılsa sensiz de bir son bulur.
Ama şimdi biliyor musun
Mezarlıklara yürü artık
Ne kadar genç ölü varsa
Ölüm tarihlerine bugünü yaz
Sonra ağlasan iyi olur
Sustuk, kendi içimize gömüldük
Anlıyor musun biraz...
<end>

<start>
Bu şiire girmek için
yıllarca bekledi
şu yaşlı ağaç.
Kimse onu anlamadı.
Yanından geçen
birini görünce
usulca kımıldanmasını bile
bir şeylere
yormadı...
Yolun kıyısında duran
yapraksız, tozlu ağaç
işte bir şiire girdin.
Artık yalnızca 
bir ağaç 
değilsin.
<end>

<start>
Yağmurdan kaçarken taşa tutuldum
Dönüp bakamadım bile
Şimdi kendi içine yağan bir bulutum
Kağıtlar yeşeriyor toprak yerine
Saçlarımı uzattım, aynayı kırdım
Deri ceketimi çıkardım sandıktan
Cebimde 20 yıl önceki sevgilimin resmi
O mu büyüdü, ben mi yaşlandım?
Gümüş tabakamı, köstekli saatimi 
Bir blues ritmiyle kullanıyorum
Her sabah yeniden uyansam da
Naftalinli bir gençlik bu yaşadığım
İpsiz ruhum, sarsak, serseri
Otobanlarda sırtında heybesiyle
Cafelerde tuborg bira ve patates cipsiyle 
Durdun bir yerde, çağını bekliyorsun
<end>

<start>
Ben bu şiiri daha önce hiç yazmadım
Kalemler ağladı, ben yazmadım
Gittim bir sürü  saçmalık yaptım
Bir zaman ölüme taktım aklımı
Yağmurlara denizlere sorulara aşklara ve daha pek çok şeye
Çevremde hiç akranım kalmadı sonra
Elim ayağım kalbim aklım sobe! 
Yalnızlığın resmine bir fırça da ben attım
Dönüp bir daha attım
Futbol maçlarına belki ufuk çizgisini görürüm diye gittim
Kadınlara, kızlara askıntı oldum bir ara
Deliliğime kılıf olsun diye hep sarhoş gezdim
Enlemleri boylamları birbirine düğümledim 
Haritalarda....
Ne soracaksan sor artık
Bay gazeteci, elindeki kağıda bakmadan ama
Gez göz arpacık
Patlasın flaş.
1985
<end>

<start>
Gökyüzü dondu, günler seçilmiyor
Yağmur değil, kar değil, yapışık bir sıvı
Akıyor pencereme doğru
Gökyüzü dondu, kimseler gelmiyor
FM 1295 kilohertz
Burası yalnızlık istasyonu
Aradığım bu değildi, aradığım bu değil 
Nemli ilişkiler... değildi belki de hiçbir şey
İyi oldu, çok iyi oldu
Dünyayı bu kusmuk tadında algıladım o kadar
Ama anlayamadım
Neden bana kopçalandı bu keder
Her şey dondu, bütün dostluklar
İçkilere buz arandı durdu
Yanlızlık mıydı, hiç değildi 
Çünkü yanlızlık bile çoğulluk ister
Bekar gece
Bu şiir senin ilk ve son konuğundu
Evet, yalnızlık bir seyirlik oyundu
Seyircisi yoktu...
1989
<end>

<start>
Yitirdim cebimdeki bütün adresleri
Yağmurlar, yağmurlar ortasında kaldım
Aklımı boğacak o selleri 
Ben kendi damarlarımda yarattım
Artık ne bir satır yazı, ne de bir selam
Tek kişilik bu oyunda rol alabilir
Gitti bütün seyirciler boşaldı salon
Geride kalan yalnızca, yalnızca maskelerdir
Eli naylon güllü o dostlukların
Bir tek anısı ve sızısı yok içimde 
Yitirdim cebimdeki bütün adresleri
Kendimi kazandım bir başka biçimde...
<end>

<start>
Seni, gülüşü gül olup da açan kız
Uzandığım her kapıda yüzümü saran esinti
Seni yürüyüşü yağmur, kokusu nergis
Seni, turuncu düş, seni deniz mavisi...
Eksik kalmış tek sözcüğü uzun bir şiirin
Bir dalın açmamış o son tomurcuğu
Yüreğime selamsız sabahsız girdiğin
Belli, geçerek o dikensiz yolu.
Seni, yaz günleri topraktan tüten buğu
O bir anlık, bir solukluk yağmurlardan sonra
Seni, sevincin yangını, acının külü
Gittin artık, bu şiirler kaldı bana.
Gittin artık, ardında mavi bir tütsü
Saçarak, geniş ufuklarından sonsuzluğun
Ey kara sevdalarımın göçmen kuşu
Diyemem istesem de, seni unuttum...
<end>

<start>
Koro
Yaşamdan başka ölüm yoktur
Mutluluk çocuklara mahsustur
Onların da ölümleri damla damla
Birikir aylarla, yıllarla
Yürüdükleri yollar bir tabuta dönüşür
Her insan kendi tarihiyle başbaşa
Boyuna dünyayla ilgili kitaplar okur
Sokağa bir ilmek gibi açılan camlarda
Bir katılma isteğinin acısını dokur
Kendi ayakizlerine basar oysa
Kendi kendine konuşarak büyür
Ben
Keşke yeniden doğmak gibi bir şeylere inansam
Biri önümdeki şu bira bardağını yenilese
Ben söylemeden, çağırmadan
Bacalardan yükselen duman
Bir deniz köpüğüne dönüşse...
Değişsin diyorum, her şey değişsin
Hiçbir şey kalmasın ayakları üstünde
Sen
Ne güzeldin, uzayan hep uzayan ellerin vardı
Bütün çocukların ağzıyla konuşur gibiydin
Gözlerinden bir gül çıkarıp atamasan da
Her bakışın bir gül dolgunluğuyla açardı
Bunun için hiç uçurumlara yürümedin, denizleri bilmedin
Duraklarda hep kendini bekledin
Herkesin indiği otobüslere bindin usulca
Yalnızlığı bir uçurtmadır  ki takılacak yer arar
Denizlerin dibinde yürüdüğünü sanırsın
Ruhu olan bir gölgedir, bedeni kimbilir nerde
Önüne gelene kendi adını sorar
Bunun için sözlükleri devretti birkaç kere
Ölüm, denizde mahsur kalmış bir gemidir ona
Her kıyıda fener olmak gibi alışkanlıkları vardır
Biz
Kuşların teyellediği bir göğün altında
Birdenbire sökülen dikişler gibiyiz
İplerimiz uçuşup duruyor havada
Takacak yerimiz yok, boynumuzdan başka
Siz
Uzaksınız, niye böylesiniz, çoğul ve sessiz
Tarihinizi kitaplara alınmayacak olaylardan seçersiniz
Kapılarınızda çiçeksiz girilmez yazıları
Sizin kanınızda aynalar dolaşmaz mı
Kendi ölümünüzü gazete ilanlarından öğrenirsiniz
Onlar
Susmaktan yosun bağlamış ağızlarıyla
Bir gün konuşmaya başlarsa, ne oldu
Demeye kalmadan bir fotoğrafçı çağır
Ve havada yakala seslerinin resmini
Altına ayı, günü, saat, yazmasan da olur
Ben
İktidar akıyor nereye elimi atsam
Irmakları deniz boğuyor, denizi toprak
Ben de bir gün şair olursam
Dersem ki artık enel hak
Dünya beni gönderlere çekersen
Ne olur, ne olur rüzgarsız bırak
Sen
Kirpiklerin tozlu dünyaya bakmaktan
Çamurlar üstünde tüten buhur gibisin
Yalnızsın, üzgünsün ve kederlisin
Yaşam akmaya başlıyor tırnaklarından
Toprağın ve suyun bütün gizlerini belledin
Seni gökyüzüne gömecekler bunun için
Bedeninin kaleleri, burçları var
Geçilmez, yazıyor duvarlarında
Ve bir çift meme ucu mazgallarında
Biz
Sevgilerimiz de rastlantısal, nefretlerimiz de
Hep kendimize çarpıyoruz en olmadık yerlerde
Siz
Bir sabah postal sesleriyle uyandınız
Diyelim ki akşamdan kalmaydınız- misal
Önünüze kızarmış ekmek, bir bardak çay
Radyodaki marşlara kulak kabarttınız
Hapishanelerde dediniz yerimiz var münhal
Onlar
Ölülerini hep kefenlere sararlar
Bir yaşam boyu sıkılı duran yumrukları
Toprağın üstüne çıkmasın diye
Koro
İnce yazıyla yazılan bu şiir
Kalın duyarlıklara seslenecektir
Kimse yaşarken bir şey okumasın artık
Ölümün şiir herkese yetecektir...
1985
<end>

<start>
Ne çabuk unuttum
Dağları ırmaklarla ördüğüm geceyi
Ne çabuk unuttum
Nankör ve asi
İpsiz sapsız bir çocuk muydum
Kanımı dellendiren akşam güneşi
Alkol ve tütün
O kadar mıydım
Tek kişilik bir ayak izi
Şehrin sokaklarında dikiş diker gibi
Ve ayyaşa çıktı adım
Ne çabuk unuttum
Gözlerinden boncuklar fırlatan sevgilimi
Şimdi şehrin öteberisiyim sanki 
Dolanır dururum
Masalara kazıya kazıya 
Adımı unuttum
Karaya vurdum teknemi
Unuttum ki  unutuldum.........
<end>

<start>
Sanırım bitiyor artık
Bu serüven, bu yaşam
Eski bir dost kılığında
Ve dönüp bakmadan
Dört yönden, aynı anda
Vuruyor rüzgarlar
Böyle ayakta durabiliyorum ancak
Poyraz, lodos, karayel
Şiirler okuyorum
Yatağında uyuyan oğluma
O bir su damlası gibi
Gülüyor katılırcasına
Artık çok geç
Yağmurun izini sürmek için
Gençliğimin solduğu sokaklarda
Ağır ağır ip sıkıyor cellat
Uyanıyorum
Kendi elim boynumda...
<end>

<start>
Kaybettim ömrümün son düellosunda
Şimdi ayağımın altından kayıyor dünya
Gökyüzü aklıma bir kefen oluyor
Cunda'daki mezarlığa, selvilerin altına gömün beni
Buna dayanamam, bu yalnızlığa
Döktüm ceplerimdeki yıldızları, ifademi verdim
Köprüler yıkık, kıyı yok, teknem su alıyor
Ölümün itirafçısıymışım meğer, geç anladım
Kalbimin üstüne tütün bastım
Kalem yorgun, defter bitkin... dayadım alnımı masalara
Kesik bir tırnak gibi parmağımı arıyorum
Tetik çekildi artık, kurşun havada uçuyor
Bir mıknatıs olayım karanlığımda
Geldim, gördüm, yenildim... ne var ki bunda? 
Ölüme bir yer açtım hayatın sofrasında
Buymuş hikmetim, elimden gelenim
Kanarmış ellerim koskoca bir suda
Mızrağım, mataram, kalkanım... kalbim...
<end>

<start>
Gökteki kuş, sudaki balık tanığımdır
Evler, evlerin sofaları
Yağmur sonrası genzi yakan kokular
Yolu ergenliğe düşmüş bir çocuğun
Tüylenerek uzayan öfkesi
Bir çiçeğin açarkenki hışırtısına karışır
Dünyaya ilişkin dünyayla ilgili ayrıntılar
Görmediğiniz duymadığınız her şey tanığımdır.
Şehir katran karası ruhuyla üstüme geliyor bugün
İşte çoğulsunuz - bu benim yalnızlığımdır
Aynalar zırhımdır yüzünüze kaşı
Meydanlarınızda korkularınızı çoğaltmak için
Ateşler yakarım bir takım kağıtlar
Şehrinizi bir salgın buğusu sarar
İşte çoğulum artık - bu sizin yalnızlığınızdır...
<end>

<start>
Yağmurda ölürüm, su çeker bedenim
Bir yer altı ırmağı olur gömülünce
Ben bu dünyada bir tek Hayat’ı sevdim
Karşılıksız aşkların lümpenliğince
Yağmurda öleyim, su çeksin bedenim
Sokağın ortasında serseri bir ağaç gibi
Anlasan sen anlardın kalbim
Göğün toprağa akıttığı o şehveti
Yağmurda ölürüm kağıda yine zam gelir
Ben uzun uzun üşürüm ıslaklığımdan
Su ve kan! Görüp göreceğim budur
Rivayet olunur kim, suyun kanı yıkadığından
Yağmurda öleyim, su çeksin bedenim
Kan! En dayanıklı tüketim malımızdır, onu kimse yıkayamaz
Dolar Mark İMKB Altın Hisse Senedi...
Kalbim, kanla yıkananlar bir daha onmaz.
1991
<end>

<start>
Buz üstüne yazmak isterdim 
Bütün bu şiirleri
Üç beş gün öyle kalır
Sonra eriyip giderdi
Kaybolursa da ne çıkar
Yazılmış o kadar şiir? 
Onca acı, tedirginlik
Bir avuç su oluverir
Buz üstüne yazmak isterdim
Bütün bu şiirleri
Ya da denizin yaladığı
Bir kıyıya bırakmak...
Boğulup gitsin sesim
Uçsuz bucaksız bir koroda
Duyulmayacaksa silah sesleri
Girdiğimiz her sokakta
Çektiğimiz bunca acıyı
Varsın hiç bilmesin çocuklar
Barışa, kardeşliğe dair
Yarın nice şiir yazarlar
Buz üstüne yazmak isterdim
Bütün bu şiirleri
Ve sonra çekip gitmek
Dalgın bir cırcır böceği gibi.
<end>

<start>
Havlu atıyor ardımdan dünya
Oysa şampiyonuyum yalnızlıkların
Bilahare aşkın, acının
Ve aklına gelen ne varsa
Ringte yapayalnız kaldım
Bomboş bir salonun uğultusu
Bütün hücrelerimden rüzgar sızıyor
 Ve işte yenildiğimin anonsu.
-Mavi köşeyi kan tutuyor!
1988
<end>

<start>
Uyan kalbim 
Ayrılık zamanı geldi
Tokatlıyor rüzgar
Sarsak bedenimi
Geceler mi uzun
Ben mi yoksulum
Ekmek şarap ve şiirle
Geçiyor günüm
Uyan kalbim 
Ayrılık zamanı geldi
Ölüm ölsün artık
Ben olayım son ölü
Sokak bir ilmek gibi
Sarıyor boynumu
Yanlış yaşayanlar doğru ölecek
Benim yasam bu.
1987
<end>

<start>
Muhammed'in üç beni var yüzünde
Biri sabır biri şükür bir dua
Kudret ile yanar anın çırağı
Biri sabır biri şükür bir dua
Şükür imiş her işleri bitiren
Mümin kulu rahmetine yetiren
Sabır imiş şu dünyayı götüren
Biri sabır biri şükür bir dua
Sabır imiş şu dünyanın temeli
Verdiği nasibe şükür demeli
İsteyen kullara hayır ameli
Biri sabır biri şükür bir dua
Sabr edelim gönül ne gelir elden
Sabırlı kulunu sevmez mi sultan
Yusuf'u kurtardı kuyudan gölden
Biri sabır biri şükür bir dua
Pir Sultan Abdal'ım gönlüme giren
Suçluyu suçsuzu bakmadan gören
İsteyen kulların muradın veren
Biri sabır biri şükür bir dua
<end>

<start>
Dinle Sana Bir Nasihat Edeyim
Hatırdan Gönülden Geçici Olma
Yiğidin Başına Bir Hal Gelirse
Bunu Ellere Açıcı Olma
Mecliste Arif Ol Kelamı Dinle
El İki Söylerse Sen De Bir Söyle
Elinden Geldikçe Sen İyilik Eyle
Hatıra Dokunup Yıkıcı Olma
El Ariftir Yoklar Senin Fendini
Dağıtırlar Tuzağını Bendini
Alçaklarda Otur Gözet Kendini
Kat-i Yükseklerden Uçucu Olma
Pir Sultan Abdalım Sözüm Başarır
Aşkın Deryasını Boydan Aşırır
Seni Bir Mecliste Hacil Düşürür
Kötülerle Konuş Gocucu Olma
<end>

<start>
Güzel aşık cevrimizi 
Çekemezsin demedimmi
Bu bir rıza lokmasıdır
Yiyemezsin demedimmi
Yemeyenler kalır naçar
Gözlerinden kanlar saçar
Bu bir demdir gelir geçer
Duyamazsın demedimmi
Pir sultan ALİ şahımız
Hakka ulaşır ahımız
Oniki imam katarımız
Uyamazsın demedimmi
<end>

<start>
Çeke çeke ben bu dertten ölürüm
Seversen Ali'yi değme yaram
Ali'nin yoluna serim veririm
Seversen Ali'yi değme yarama
Ali'nin yarası yar yarasıdır
Buna merhem olmaz dil yarasıdır
Ali'yi sevmeyen Hakk'ığn nesider
Seversen Ali'yi değme yarama
Bu yurt senin değil konup göçersin
Ali'nin dolusun bir gün içersin
Körpe kuzulardan nasıl geçersin
Seversen Ali'yi değme yarama
Ilgıt ılgıt oldu akıyor kanım
Kem gelde didara talihim benim
Benim derdim bana yeter ey canım
Seversen Ali'yi değme yarama
Pir Sultan Abdal'ım deftere yazar
Hilebaz yar ile olur mu pazar
Pir merhem çalmazsa yaralar azar
Seversen Ali'yi değme yarama
<end>

<start>
Gel seninle ahd ü peyman edelim
Ne sen beni unut ne de ben seni
İkimiz de bir ikrarı güdelim
Ne sen beni unut ne de ben seni
Aman kaşı keman elinden aman
Sürdük sefasını etmedik tamam
Ehl-i irfan içre olduğum zaman
Ne sen beni unut ne de ben seni
Hem saza mailim hem de sohbete
Hem sana mailim hem de devlete
Aşkın ile düştüm diyar gurbete
Ne sen beni unut ne de ben seni
Yarimin cemali güneşte mahı
Sana aşık olan çekmez mi ahı
Getir ant içelim Kelamullahı
Ne sen beni unut ne de ben seni
Gitme dilber gitme yüzün göreyim
Al yanaklarına kurban olayım
Bir emanetim var sana vereyim
Ne sen beni unut ne de ben seni
Abdal Pir Sultan'ım çektiler dara
Düşmüşüm aşkına yanarım nara
Bakın ey erenler şu giden yara
Ne sen beni unut ne de ben seni
<end>

<start>
Hak belasın versin Mülcem Oğlu'nun
Hançer ile kanın saçtı Ali'nin
Terk eyledi Bağdat gibi şarını
Ecel burcu boynun büktü Ali'nin
Ali'm çeker idi dünya firkatın
Cümle kullarını alırdı satın
Fatma Ana ile Şehriban Hatun
Libasın üstüne döktü Ali'nin
Ali'm ah eyledi eridi sızdı
Kanber de bu işte ayrılık sezdi
Oğlu İmam Hasan tabutu düzdü
Tabutu misk anber koktu Ali'nin
Bir nur doğdu Muhammed'in veçhinde
Zülfikar oynadı Çin ü Maçin'de
Doksan bin evliya sancak içinde
Gözleri kan ile doldu Ali'nin
Pir Sultan Abdal'ım sever hazırı
İstemişler Üveys ile Hızır'ı
Yükletmişler Ab-ı Zemzem çadırı
Deve kapısına çöktü Ali'nin
<end>

<start>
Gönül niçin ahvalimi bilmezsin
Yürekte yaralar türlü türlüdür
Öğüt versem öğüdümü almazsın
Yürekte yaralar türlü türlüdür
Esme zülüflerin yellere karşı
Bülbül figan eder güllere karşı
Gel beni ağlatma illere karşı
Yürekte yaralar türlü türlüdür
Ah n'eyleyim karşımızda ölüm var
Ölüm dedikleri kanlı zalim var
Ne ağlayıp ne gülecek halim var
Yürekte yaralar türlü türlüdür
Pir Sultan Abdal'ım ben de böyleyim
Emir Hak'tan geldi kime ne deyim
Derdim çoktur hangi birin söyleyeyim
Yürekte yaralar türlü türlüdür
<end>

<start>
Çoktan beri yollarını gözlerim
Hatırım sormaya yar sen mi geldin
Gönlümün yemişi bağı bostanı
Ayva ile turunç nar sen mi geldin
Gelip şu yanımda oturan mısın
Serimi sevdaya yetiren misin
Ağır yüklerimi götüren misin
Katar maya ile dür sen mi geldin
Yüzünde benlerin hindidir hindi
Bilmem melek midir arştan mı indi
Bir su ver içeyim yüreğim yandı
Ağustos ayında kar sen mi geldin
Bülbüller ötüyor hüsnün bağında
İntizarım kaldı göğsün ağında
Elim kelepçede cellat önünde
Derdimin dermanı car sen mi geldin
Ol nesl-i Adem'in belinden misin
Gülşen bahçesinin gülünden misin
Firdevs-i Ala'nın ilinden misin
Cennet-i Ala'dan hur sen mi geldin
Pir Sultan Abdal'ım sen seni döşür
Yarin sevdaları sere ulaşır
Türlü libasları giyer kuşanır
Çarşılar bezenmiş al sen mi geldin
<end>

<start>
Bir seferim vardır Urum üstüne
Yüce dağ başında eri gözlerim
Al elimi kaldır kırklar yediler
Bir himmeti keskin piri gözlerim
Bismillah dedim de girdim helale
Gözüm açıp baktım bir hub cemale
Sıdk ile çağırdım ceddim celale
Eriş Hızır Nebi carı gözlerim
Kuduretten yanar şem'a ışığı
Mevla'm Hak diyenin üğrür beşiği
Din serveri Muhammed'in eşiği
Halil'e yapılan şarı gözlerim
Keskin Zülfikar'la Ali gazada
Umarım inayet ede bize de
Bağdat'ta Mansur'un canı cezada
Kemendim boynumda darı gözlerim
Pir Sultan Abdal'ım sır Ali sırrı
Sırat'ı geçenin Cennet'tir yeri
Veyselkara Hint'ten Yemen'den beri
Muhammet Ali'de nuru gözlerim
<end>

<start>
Bizden selam olsun sofu canlara
Vücudun şehrini yuyanlar gelsin
Yedi kat göklerin yedi kat yerin
Kudret binasını kuranlar gelsin
Sofu dedikleri bir kolay iştir
Erenlerin gördüğü bir engin düstür
Eti yok kanı yok bir uçar kuştur
O kuşsun adını bılenler gelsın
Pırim sorarsan Ali`dir Ali
Altından çakılmış Düldül`ün nalı
Kim sürdğ kuyuda kırk arşın yolu
Bu yolun erkanın bılenler gelsin
Pir Sultan`ım eydür özüm didarda
Saklayalım Hakk katında nazarda
Çıkmadı can kazılmadık mezarda 
O canın namazın kılanlar gelsin
<end>

<start>
Hak peyik yollamış selam eylemiş
Her sabah her sabah yalvarır kullar
Onlar da özünü Hakk'a yetirmiş
Her sabah her sabah yalvarır kullar
Uymayasın kör şeytanın sözüne
Dön gidelim Muhammed'in izine
Kul olanın uyku girmez gözüne
Her sabah her sabah yalvarır kullar
Uyuma ki Muhammed'i göresin
Yaradan Allah'tan kısmet alasın
Günahlıysan günahsızdan olasın
Her sabah her sabah yalvarır kullar
Nuh'u Nebi ile kaldık gemide
Tabip gerek bu yarama em ede
Kimi kilisede kimi camide
Her sabah her sabah yalvarır kullar
Pir Sultan Abdal'ım hayal düş gelir
Her gün bahar gitmez bir gün kış gelir
Yaradan'a yalvarması hoş gelir
Her sabah her sabah yalvarır kullar
<end>

<start>
Sar'öküzü benden sual sorarlar
Ben bilemem bilenlere sorayım
Şu dünyayı uçtan uca ararlar
Ben bilemem bilenlere sorayım
Dünyayı üstüne kurdu hu deyü
Öküzün başının altı su deyü
Şu dünyanın damızlığı ne deyü
Ben bilemem bilenlere sorayım
Hindistan'a indi öküzün dili
Kabe'yi sırtında getürür beli
Evveli Muhammet ahiri Ali
Ben bilemem bilenlere sorayım
Kuyruğunu gördüm Yemen ilinde
Nurdan taç başında kemer belinde
Muhammet kalbinde Ali dilinde
Ben bilemem bilenlere sorayım
Mağripten maşrıka dünyanın ucu
Sarraf olan bilir altını tucu
Yalan imiş şu dünyanın sonucu
Ben bilemem bilenlere sorayım
Gün doğunca boynuzuna nur düşer
Bir yandan doğar da bir yandan aşar
Çiftçisi kim imiş çifte kim koşar
Ben bilemem bilenlere sorayım
Pir Sultan Abdal'ım yazmış göndermiş
Yedi yerden suyun vermiş kandırmış
Yönünü de Hak'tan yana döndermiş
Ben bilemem bilenlere sorayım
<end>

<start>
Bülbül olsam varsam gelsem
Hakk`ın dıvanına dursam
Ben bir yanıl alma olsam 
Dalında bitsem ne dersin?
Sen bir yanıl alma olsan
Dalımda bitmeye gelsen
Ben bir gümüş çövgen olsam
Çeksem indirsem ne dersin?
Sen bir gümüs çövgen olsan
Çekip indirmeye gelsen
Ben bir avuç darı olsam 
Yere saçılsam ne dersin?
Sen bir avuç darı olsan 
Yere saçılmaya gelsen
Ben bir güzel keklik olsam
Bir bir toplasam ne dersin?
Sen bir güzel keklik olsan 
Bir bir toplamaya gelsen
Ben bir yavru şahan olsam 
Kapsam kaldırsam ne dersin?
Sen bir sulusepken olsan 
Kanadım kırmaya gelsen
Ben bir deli poyraz olsam
Tepsem dağıtsam ne dersın?
Sen bir delı poyraz olsan 
Yoluma yatmaya gelsen
Ben bir Azrail olsam
Canın alsam ne dersin?
Sen bir Azrail olsan
Canımı almaya gelsen
Ben bir cennetlik kul olsam
Cennete girsem ne dersin?
Sen bir cennetlik kul olsan
Cennete girmeye gelsen
Pir Sultan Üstadın bulsan
Bilece girsek ne dersin?
<end>

<start>
Güzel şahtan bana bir dolu geldi
Bir sen iç sevdiğim bir de bana ver
Kavlim sultan Kızıl Veli'den geldi
Bir sen iç sevdiğim bir de bana ver
Payım gelir erenlerin payından
On İki İmam nesli Ali soyundan
Selman'ın içtiği üzüm suyundan
Bir sen iç sevdiğim bir de bana ver
Beline kuşanmış nurdan bir kemer
Aşkın dolusunu içenler kanar
Herkes sevdiğine bir dolu sunar
Bir sen iç sevdiğim bir de bana ver
Pir Sultan'ım hamı hası seçerim
Hak okurum aşk kitabın açarım
Yar elinden ağu gelse içerim
Bir sen iç sevdiğim bir de bana ver
<end>

<start>
Ey yezit bizlerde kıl ü kal olmaz
Biz Muhammet Ali diyenlerdeniz
Tarikat ehline mezhep sorulmaz
Biz Muhammet Ali diyenlerdeniz
Eğnimize kırmızılar giyeriz
Halimizce her manadan duyarız
İmam Cafer mezhebine uyarız
Biz Muhammet Ali diyenlerdeniz
Her kimin çerağın yoksa Hak yakar
Mümin olanları katara çeker
Aslımız on iki imama çıkar
Biz Muhammet Ali diyenlerdeniz
Muhammet Ali'dir kırkların başı
Anı sevmeyenin nic'olur işi
Atalım yezide laneti taşı
Biz Muhammet Ali diyenlerdeniz
Biz tüccar değiliz alıp satmayız
Erkandır yolumuz yoldan sapmayız
Karnımız geniştir biz kin tutmayız
Biz Muhammet Ali diyenlerdeniz
Baharda açılır gonca gülümüz
Ol dergaha doğru gider yolumuz
On iki imamı okur dilimiz
Biz Muhammet Ali diyenlerdeniz
Pir Sultan'ım eyder erenler gani
Evveli Muhammet ahiri Ali
Anlardan öğrendik erkanı yolu
Biz Muhammet Ali diyenlerdeniz
<end>

<start>
Takattan kesildim yoktur ilacım
Meğer bize imdat Ali'den ola
Derdimin çaresi Ali sen yetiş
Meğer bize imdat Ali'den ola
Ali'ye ayan ki Hak için buldum
Gayretini güdüp kılıcım çektim
Kuldan fayda yok imiş bildim
Meğer bize imdat Ali'den ola
Hakk'a doğru giden Hakk'a ulaştı
Dünyaya her bakan kulların şaştı
Gezdim dört köşeyi tesellüm düştü
Meğer bize imdat Ali'den ola
Hayrola Yusuf'un düşünü gördüm
Özürüm niyazım Hüda'ya kıldım
Mümkünüm kesildi Ali'ye yordum
Meğer bize imdat Ali'den ola
Pir Sultan Abdal'ım derdim bu imiş
Müminin isteği iyi huy imiş
Zahirde batında yeten o imiş
Meğer bize imdat Ali'den ola
<end>

<start>
Firdevs-i Ala'da bir yanal elma
On sekiz bin ilmin nuru dediler
Muhammet Mustafa Haydar-i Kerrar
Hünkar Hacı Bektaş Veli dediler
Çocuktu mektebe babası götürdü
Elif be demeden mana yetürdü
Akıttı pınarı susam bitürdü
Hacısı hocası beli dediler
Pirim der ki Bektaşiyim Bektaşi
Size nasip veren ol nasıl kişi
Sıkar un ederdi örk gibi taşı
Budur cümlemizden ulu dediler
Derildi geldiler halfeler pirler
Bektaşi namında er yok dediler
Bize bir yeşil el nasip verdiler
Görünce tanırız eli dediler
Er isen darı çeç üstünde otur
Ulu kişi isen maksudun bitir
Senedin var ise senedin getir
N'edelim senetsiz eli dediler
Kimi inandı beli bes dedi
Kimi inanmadı senet istedi
Ol Şah'ım anlara elin gösterdi
Budur ol Şah'ımız Ali dediler
Evvel Ali idi sonra Vel'oldu
Yol erkan bir zaman batında kaldı
Urum ellerinden nameler geldi
Budur Hakk'ın doğru yolu dediler
Pir Sultan Abdal'ım Şah'ım velidir
Cihanı bürüyen anın nurudur
Şüphemiz yok Hak Muhammet Ali'dir
Bilmeyene Mülcem soyu dediler
<end>

<start>
Bu derdi kendime derman bilmişim
Aşkın şarabına ferman dilmişim
Bu derdi kendime derman bilmişim
Aşkın şarabını dolu içmişim
Her yolun sonunda sana gelmişim
Yetiş medet Pirim, yetiş ya şimdi
Yetiş medet Pirim Ali, yetiş ya şimdi
Dostun elinde gül zordayım şimdi
Kadı makamına divan kurulmuş
Doğru söyleyenler burdan kovulmuş
Cahil ile yol alması zor olmuş
Medet pirim Ali yetiş ya şimdi
Pir Sultan Abdal'ım Şah'a giderim
Yolumdan dönersem serin veririm
Hınzır paşa zalım kuldur bilirim
Yetiş medet Pirim, yetiş ya şimdi
<end>

<start>
Ne kadar bilsen de bilire danış
Danışan dağları aşar mı aşar
Danışmadan yola gitse bir kişi
Yorulup yollardan şaşar mı şaşar
Altın da bir pula olur mu kabul
Ehl ile konuş ki olasın ehil
Cahille konuşma olursun cahil
Kişi itibardan düşer mi düşer
Uzak ol canını dişine takın
Sözümden mana al darılma sakın
Hasmın karıncaysa merdane bakın
Gafilen taş başa düşer mi düşer
Budur kainatın yekta güheri
Kalbi gevher olan olmaz serseri
Bir kişi içerse ab-ı kevseri
İrfan meydanında coşar mı coşar
Pir Sultan Abdal'ım bu böyle olur
Herkes ettiğini elbette bulur
Alıcı kuşların ömrü az olur
Akbaba zararsız yaşar mı yaşar
<end>

<start>
Hü dedem çağırdım gerçek erlere
Pirim var n'eyleyim dünya malını
Çünkü varacağım kara yerlerdir
Ölüm var n'eyleyim dünya malını
Hazreti Ali'yi gördüm batında
Zülfikar elinde Düldül altında
Erenler yanında pirler katında
Malım var n'eyleyim dünya malını
Gönlümü gönderdim dünya dolaşa
Gökten kısmet yağıp kullar üleşe
Pirim Ali ile Hakk'a ulaşa
Ali'm var n'eyleyim dünya malını
Gönlümü gönderdim neye erecek
Gönül ile güzel Hakk'ı bulacak
Hakk'ın divanına doğru varacak
Yolum var n'eyleyim dünya malını
Pir Sultan Abdal'ım biçare fakir
Mümin bahçesinde bülbüller şakır
Muhammet Ali'nin alnında balkır
Nurum var n'eyleyim dünya malını
<end>

<start>
Diken arasında bir gül açıldı
Bülbülüm bahçene ötmeğe geldim
Bezirganım yüküm gevher satarım
Ali pazarına dökmeğe geldim
Baç'ım vermeyince yüküm satılmaz
Gevherin hasına hile katılmaz
İnkar toru ile şahin tutulmaz
Bir gerçek tor'una düşmeğe geldim
Ben bend oldum şu meydana atıldım
İkrar verdim ikrarıma tutuldum
İbtida taliptim pire katıldım
Pirin eteğini tutmağa geldim
Pir Sultan Abdal'ım yüreğim döğün
İmamlar rengine boyandım bugün
İrehber pişirir talibin çiğin
Ahiri bu imiş pişmeğe geldim
<end>

<start>
Gün tutuşur canım gece tutuşur 
Zindanlarda tutsak canlar tutuşur 
Gülüm toprak olur yele karışır 
Yürür gelir canlar yollar tutuşur
Sıvas ellerinde sazım tutuşur 
Söz tutuşur canım türkü tutuşur 
Teller bizi söyler diller yarışır 
Özgürlüğü yazan kalem tutuşur
Canlar can olur da eller tutuşur 
Dost evnide canım sevda tutuşur 
Pir Sultanlar ölmez binler yetişir 
Akar gelir canlar tarih tutuşur
<end>

<start>
Deli gönül inil inil inleme
Kadir mevlam hasretime sal beni
Viranlıkta görsen baykuş sanırsın
Bir huma kuşuyum sen de bil beni
Ulu bezirganım kumaş satarım
Gökyüzünden uçan kuşu tutarım
Yetmiş iki dilden bilir öterim
Anın için fark edemez el beni
Ak pınarın boz bulanık seliyim
Ol sebepten aklım yoktur deliyim
Naci derler dört güruhun biriyim
Ararsan hak divanında bul beni
Gider idim ben de kendi işime
Aşkın doluları yağdı başıma
Ağu kattı benim tatlı aşıma
Ummanlara gark eyledi sel beni
Pir Sultan'ım ırak yoldan gelirsin
Gevherin kıymetini nerden bilirsin
Eksikliğim çoktur sen de bilirsin
Eksiklikle kabul eyle gel beni
<end>

<start>
Gafil olman hey erenler
Gelen Murtaza Ali'dir
Yezid'e batın kılıcın
Çalan Murtaza Ali'dir
Alçağa tutmuş yüzünü
Hakk'a bağlamış özünü
Kırklar ile bir üzümü
Yiyen Murtaza Ali'dir
Turnaya vermiş sesini
Aşıklar tutsun yasını
Hem önünce devesini
Yeden Murtaza Ali'dir
Ali'dir Allah'ın dostu
Hü dedi Zülfikar kesti
Selman'a sünbüllü desti
Veren Murtaza Ali'dir
Gülün bağlar deste deste
Bağlar da gönderir dosta
Mihmandan bir dolu iste
Sunan Murtaza Ali'dir
Derildi çıktı havaya
İndi döşendi ovaya
Güvercin donda kayaya
Konan Murtaza Ali'dir
Gülün bağlar baka baka
Bağlar da gönderir Hakk'a
Ejderhayı iki şakka
Bölen Murtaza Ali'dir
Dost bağında kızıl alma
Gül rengi sararıp solma
Pir Sultan'ım gafil olma
Gelen Murtaza Ali'dir
<end>

<start>
Hey erenler bir hayale uğradım
Gafilim bu yere geldim bu gece
Garip düştüm kimse bilmez halimden
Kadir Mevla'm eyle yardım bu gece
Katar katar zibalar, sen ben güzel
Yaran güzel sohbet güzel cem güzel
Doldur doldur doluları sun güzel
Sanırım Kadir'e erdim bu gece
Bülbül gibi şakır m'ola dilleri
Sema döner kadeh tutan elleri
Firdevs bahçesinde gonca gülleri
Aklıma geldi de derdim bu gece
Pir Sultan'ım faş eylemez bu sırrı
Etrafımız aldı ihlasın kızı
Huri midir melek midir her biri
Sanırım Cennet'e girdim bu gece
<end>

<start>
Gelmiş iken şu dağları gezeyim
Ölüm ile ayrılığın elinden
Dertsiz bulamadım derdim yanayım
Ölüm ile ayrılığın elinden
Yaz gelince bulanayım coşayım
Elim ile mezarımı eşeyim
Beri gel sevdiğim helallaşayım
Ölüm ile ayrılığın elinden
Ölüm geldi yolun bize uğrattı
Firkat geldi yana yana ağlattı
Kesti ciger pare pare doğrattı
Ölüm ile ayrılığın elinden
Günahsız kardaşlar günahım tartar
Hasretlik yüzünü yüzüme sürter
Her kime söylesem yakasın yırtar
Ölüm ile ayrılığın elinden
Pir Sultan Abdal'ım dertlerim firak
Alışmış yanıyor şu dertli yürek
Bir dahi gelemem menzilim ırak
Ölüm ile ayrılığın elinden
<end>

<start>
Arzulayıp Hak demine gelince
Gönülde kin kibir eylemiyesin
Hakikatın kubbesine girince
Zinhar kötü kelam söylemeyesin
Evliya cemidir sayılmaz hatır
Eğer isterlerse bir kelam yetir
Ağır ol sakin ol postunda otur
Her yerde ataklık eylemeyesin
Yeğlicelik edip gerine bakma
Delil çağrılırken gerine bakma
Aşnan musahibin odlara yakma
Yükünü günahla toplamayasın
Sen seni gör elin aybını görme
Tarikat ateştir tamuya girme
Sen de bu anlığın kimseye deme
Bu sözlerim garaz anlamayasın
Pir Sultan Abdal'ım mana bilemez
Kibrine yedirip haber alamaz
Kılavuzsuz giden yolu bulamaz
Bulunmaz yolda yola aramayasın
<end>

<start>
Açıldı Cennet kapısı
Lal-ü güherdir yapısı
Kıldan incedir köprüsü
Geçebilirsen gel beri
Canımız melek canıdır
Tenimiz Selman tenidir
İçtiğimiz aslan sütüdür
İçebilirsen gel beri
Ben hocama kul olmuşum
Üstattan öğüt almışım
Ben kanadım bağlamışım
Çözebilirsen gel beri
Ben has bahçenin gülüyüm
Aynı cemin bülbülüyüm
Kırk kapının kilidiyim
Açabilirsen gel beri
Pir Sultan'ım Haydar heman
Dağlar bürüdü duman
İşte İncil işte Kur'an
Seçebilirsen gel beri
<end>

<start>
Kırklar ile yedik içtik 
Kaynayıp sellere coştuk 
Baş koyup niyaz eyledik 
Geç otur meydan dediler
Can dediler pir dediler 
Geç otur meydan dediler 
Yolumuz sevgi yoludur 
Sen de serin koy dediler
Pir Sultanım kanım katlim 
Gönlümü gönlüne kattım 
Yüzelli yıl ölü yattım 
Daha sağsın can dediler
<end>

<start>
Dostun bahçesine bir hoyrat girmis
Korudur hey benli dilber korudur
Gülünü dererken dalını kırmış
Kurutur hey benli dilber kurutur
Şu meydanda serilidir postumuz (*)                
Çok şükür Mevlâ'ya gördük dostumuz             
Bir gün kara toprak bürür üstümüz             
Çürütür hey benli dilber çürütür
Kendisi okur da kendisi yazar
Hak hilâl kaşına eylemiş nazar
Senin akranların cennette gezer
Hürüdür hey benli dilber hürüdür
Hangi dinde isen ona tapayım
Yarın mahşer günü bile kopayım
Eğil bir yol ak gerdandan öpeyim
Beri dur hey benli dilber beri dur
Dervişe n'olursa kendi tacından(*)                 
Irakibe ölüm yâre geçinden                    
Benzimin sarısı senin ucundan
Sarıdır hey benli dilber sarıdır
Pîr Sultan Abdal'ım başından başlar
İyisini yer de kemini taşlar
Bin çiçekten bir kovana bal işler
Arıdır hey benli dilber arıdır
(*)   Post: Alevî Bektasî törenlerinin yapıldığı meydanda (odada)   tarikat ulularının onikisinin makamı sayılan oniki post.
(*)   Taç :  Dervislerin giydigi başlık
<end>

<start>
Amanın eyle mürüvvet
Gördüğüne tapma gönül
Yüzüne bakmayanın sen
Tozuna da bakma gönül
Bir kardaşa meyil verip
Tuz ile ekmeğini yiyip
Azıcık noksanını görüp
Tez başına kakma gönül
Arap ata binip coşma
Karlı buzlu dağlar aşma
Her gördüğüne sır açma
Doluları dökme gönül
Pir Sultan'ım gündür ava
Çektiğim emekler hava
Nasihatım olsun sana
Sen hatırlar yıkma gönül
<end>

<start>
Türap olup düştüm toza
İncinme gönül incinme
Tahammül eyle her söze
İncinme gönül incinme
Türaplık cümlenin başı
Üstüne atarlar taşı
Daim çiğnenmektir işi
İncinme gönül incinme
Koy sana kötü desinler
Her ayıbına gülsünler
Hergün gıybetin kılsınlar
İncinme gönül incinme
Muhammet Miraç'tan indi
Ali'm nur ile boyandı
Bühtan Fatm'Ana'ya indi
İncinme gönül incinme
Pir Sultan'ım geçer aylar
Geçinir yoksullar baylar
Herkes sıfatını söyler
İncinme gönül incinme
<end>

<start>
Hatalar eyledim noksandır işim
Tövbe günahıma estağfurullah
Muhammet Ali'ye bağlıdır başım
Tövbe günahıma estağfurullah
Şah Hasan Hüseyin balkır nur ise
İmam Zeynel sır içinde sır ise
Özümüzde benlik kibir var ise
Tövbe günahıma estağfurullah
Muhammet Bakır'ın izinden çıkmam
Şah İmam Cafer'den gayrıya bakmam
Hatıra değip de gönüller yıkmam
Tövbe günahıma estağfurullah
Musa-yı Kazım'a daim niyazım
Ali Irıza'ya bağlıdır özüm
Eksiklik noksanlık hep kusur bizim
Tövbe günahıma estağfurullah
Taki ile Naki benziyor aya
On'ki İmam kusurlara kalmaya
Ettiğimiz kötü işler bed-huya
Tövbe günahıma estağfurullah
Hasan Askeri'nin gülleri bite
Mehdi gönlümüzün gamını ata
Söylenen yalana kova gıybete
Tövbe günahıma estağfurullah
Pir Sultan Abdal'ım Bağdat Basıra
Böyle güne kaldık böyle asıra
Sen keremkanısın kalma kusura
Tövbe günahıma estağfurullah
<end>

<start>
Beni görüp yönün öte döndürme
Yine gitmez meylim sendedir sende
Yıkıp hilâl kaşlarını yere indirme
Günah sende değil bendedir bende
Şeker vardır dudağında dilinde
Arzumanım kaldı gonca gülünde
Sen bir padişâhsın hükmün elinde
Senin ile dâvam sendedir sende
Sensiz çıkıp yaylaları yaylamam
Engeller içinde sırrın söylemem
Çok günah işledim inkâr eylemem
İk'ellerim kızıl kandadır kanda
Nice beyler ile gezdim yoruldum
Kan bulanık aktım duruldum
Sencileyin çok güzele sarıldım
Dahi sevgin candadır canda
Pîr Sultan Abdal'ım böyle deyiptir
Âşıklar güzeli sevegeliptir
Bir güzel sevmeyle kanlı m'oluptur
Kellem terkidedir yandadır yanda
<end>

<start>
Döndün mü benden yüzü dönesi
Verdiğin ikrara saldım ben seni
İkrarı boynuna kement olası
Verdiğin ikrara saldım ben seni
Zemheride yağan karlar erimez
Aşk atına binen gönül farımaz
İkrar birdir iki yere verilmez
Verdiğin ikrara saldım ben seni
İkrar verdim ikrarıma güderim
İkrarsız dilberi ya ben n'iderim
Varıp bir ikrarlıya şefaat ederim
Verdiğin ikrara saldım ben seni
İkrar verir ikrarından dönücü
Arayıp da kendi gibisin bulucu
Bak sonunda gelsin hakkın kılıcı
Verdiğin ikrara saldım ben seni
Uzun yaylana da çıkmayım derdim
Soğuk sularını içmeyeim derdim
Serden geçip senden geçmeyim derdim
Verdiğin ikrara saldım ben seni
Pir Sultan Abdal'ım ahirim aman
Münkirin göynünden gitmesin güman
Şefaat etmesin o ahir zaman
Verdiğin ikrara saldım ben seni
<end>

<start>
Gel imdi oku ol Ümmül Kitab-ı
Gözü ile görmüş var mıdır Hakk'ı
On iki bahçede kırk sekiz kapı
Daim hizmetinde duran kul nedir
Başlayım yoluna ben de Ali'nin
Duası makbuldür gerçek velinin
Üçyüz altmış altı selvi dalının
Budağında açan iki gül nedir
Sana mana verdim sen de al imdi
Eğer arif isen sen de bil imdi
Ezelden Cennet'te sen de bu imdi
Bir kandil içinde iki nur nedir
Pir Sultan Abdal'ım çağır ya Gani
Veren Allah yine alır ol canı
Gönül bir gemidir akıl dümeni
Akıl dümen ya söyleyen dil nedir
<end>

<start>
Bir tenhada gördüm o nazlı yari
Böyle uğrun uğrun baktı gidiyor
Siyah saçlarını dökmüş yüzüne
Gönlümü ateşe yaktı gidiyor
Yüzüne baktıkça tutuldu dilim
Kırıldı kollarım tutmuyor elim
Hey dost bu diyarda n'olacak halim
Gözlerimden kan yaş aktı gidiyor
Dost dost diye dostu hergün sorarım
Yitirdim o yari durmaz ararım
Abdal Pir Sultan'ım edem kervanım
Bak işte sel gibi yıktı gidiyor
<end>

<start>
Gelin canlar bir olalım
Münkire kılıç çalalım
Hüseyn'in kanın alalım
Tevekkeltü taalallah
Özü öze bağlayalım
Sular gibi çağlayalım
Bir yürüyüş eyleyelim
Tevekkeltü taalallah
Açalım kızıl sancağı
Geçsin Yezid'lerin çağı
Elimizde aş bıçağı
Tevekkeltü taalallah
Mervan soyunu vuralım
Hüseyn'in kanın soralım
Padişahın öldürelim
Tevekkeltü taalallah
Pir Sultan'ım geldi cuşa
Münkirlerin aklı şaşa
Takdir olan gelir başa
Tevekkeltü taalallah
<end>

<start>
Be yarenler be kardaşlar
Gör neyledi zaman bizi
Gözüm yaşını akıttı
Sel eyledi zaman bizi
Can nice ayrılır tenden
Ten nice ayrılır candan
Ayak ayak nerdübandan
İn eyledi zaman bizi
Gelin gidelim zecril'e
Can kurban olsun asile
Bir halden bilmez cahile
Kul eyledi zaman bizi
Kimi baydır kimi fakir
Yaradan Mevla'ya şükür
Ne akıl kodu ne fikir
Del-eyledi zaman bizi
Pir Sultan'ım döne döne
Dolu içtim kana kana
Şu yerde kim yana yana
Dul eyledi zaman bizi
<end>

<start>
Karşıdan görünen ne güzel yayla
Bir dem süremedim giderim böyle
Ala gözlü Pirim sen himmet eyle
Ben de bu yayladan Şah'a giderim
Eğer göğerüben bostan olursam
Şu halkın diline destan olursam 
Kara toprak senden üstün olursam
Ben de bu yayladan Şah'a giderim
Bir bölük turnaya sökün dediler
Yürekteki derdi dökün dediler
Yayladan ötesi yakın dediler
Ben de bu yayladan Şah'a giderim
Alınmış abdestim aldırırlarsa
Kılınmış namazım kıldırırlarsa
Sizde Şah diyeni öldürürlerse
Ben de bu yayladan ŞAH'A giderim
Pir Sultan Abdalım dünya durulmaz
Gitti giden ömür geri dönülmez
Gözlerimde Şah yolundan ayrılmaz
Ben de bu yayladan Şah'a giderim
<end>

<start>
Yel esti mi aşka gelir sallanır
Mart ayında yeşillenir ağaçlar
Kıpkırmızı donlar giyer allanır
Hu dost çağırır allanır ağaçlar
Çiçek açar domur domur dal verir
Kimi uzar birbirine el verir
Kimi meyve verir kimi gül verir
Kuşlar üstünde dillenir ağaçlar
Yaz baharda bahçe ile bağ ile
Kaba çamın gürlemesi dal ile
Koç yiğidin eğlencesi yar ile
Muhabbet eder eğlenir ağaçlar
Pir Sultan Abdal'ım Hatayi Şah'ım
Adam için ne haketmiş Allah'ım
Güz gelince salar yaprağın dalın
Vakti geldi mi sulanır ağaçlar
<end>

<start>
Çıktım yücesine seyran eyledim
Gönül eğlencesi küstü bulunmaz
Dostlar bizden muhabbetin kaldırmış
Hiç bir ikrarında ahdi bulunmaz
Zülüflerin top top olmuş çığalı
Rakiplerin hak'dan olsun zevali
Bir günahkar kulum doğdum doğalı
Günahkar kulunun dostu bulunmaz
Kanı benim ile lokma yiyenler
Baş ü canı dost yoluna koyanlar
Sen ölmeden ben ölürüm diyenler
Dostlar da geriye kaçtı bulunmaz
Yine karçılandı dağların başı
Durmadan akıyor gözümün yaşı
Vefasız elinden gitse bir kişi
Hakikat ceminde desti bulunmaz
Biz de gezer idik irfanda sazda
Biz de bulunurduk cem de, niyaz da
Bize de gel oldu kanlı Sivas da
Hızır paşa bizi astı bulunmaz
PİR SULTAN ABDAL'ım destim damanda
İsmim koca Haydar, neslim Yemen'de
Garip başa bir hal gelse zamanda
Orda her kişinin dostu bulunmaz
<end>

<start>
Be hey acayip adem
Öldüğünü bilemezsin
Korlar bir karanlık dama
Kapı baca bulamazsın
Yağmur yağar yeller eser
Mezarı başına yıkar
Seksen bin canavar sıkar
Hiç birine vuramazsın
Gel bu öğüdü al benden
Yarın fırsat gider elden
Hak saklasın cehennemden
Karanlıktır çıkamazsın
Yer pamuk olur atılır
Cümle deryalar katılır
Dilin damağın tutulur
Doğru cevap veremezsin
Pir Sultan'ım der ki deli
Elden koymaz doğru yolu
Ne yanarsın dünya malı
Birin alıp gidemezsin
<end>

<start>
Gurbet elde yad ellerin derdini
Çekeyim de eğleneyim bir zaman
Yaralı sineme bal ile tuzu
Ekeyim de eğleneyim bir zaman
Sılaya gönderdim gönül kuşunu
Seyredip gidiyor dağlar başını
Akıttığın gözlerimin yaşını
Dökeyim de eğleneyim bir zaman
Aşıp gider var mı bizim illeri
Yel ırgalar zülfündeki telleri
Dostlarımın göreceği yerleri
Gezeyim de eğleneyim bir zaman
Pir Sultan Abdal'ım Seyyit Nesimi
Destan etti şu illerde sesimi
Uğrun uğrun bir kenarda yasını
Tutayım da eğleneyim bir zaman
<end>

<start>
Ey erenler çün bu sırrı dinledim
Huzur-ı mürşide vardım bu gece
Hakikat sırrını andan anladım
Evliya merdanın gördüm bu gece
Mürşidim Muhammet buldum yolumu
Rehberim Ali'dir verdim elimi
Tiğbend ile bağladılar belimi
Erenler sırrına erdim bu gece
Erenler rahına eyledim iman
Kalmadı gönlümde şek ile güman
Ne bilir bu sırrı Yezid'le Mervan
Küll-i varım Hakk'a verdim bu gece
Andelip misali avaz ederek
Kati sema üzre pervaz ederek
Yedi aza ile niyaz ederek
Ayn-ı cem güllerin derdim bu gece
Pir Sultan'ım Hakk'a niyaz ederim
Erenler rahına doğru giderim
Küll-i varım Hakk'a teslim ederim
Hakk'ın cemalini gördüm bu gece
<end>

<start>
Ey sofi özüne bir muradım var
Elin günahını sen mi görürsün
Yüzün kara bir külhanda yerin var
Ali divanına nasıl varırsın
Rehberin kim olduğunu bilmezsin
Kov ile gıybeti elden koymazsın
Ahrette yatacak yer de bulamazsın
Toprak kabül etmez nerde kalırsın
Lokman sofusunu eli tutarsın
Hakk'ın döşeğine yere yatarsın
Bilmem yetmiş iki dilden ötersin
Sen bu dilin kangısını bilirsin
Pir Sultan Abdal'ım böyle olunca
İhlas talip muradını alınca
Devir dönüp halin ile gelince
Sen de bu huy ile murdar olursun
<end>

<start>
Ben dervişim diye göğsün gerersin
Hakk`ı zikretmeğe dilin var mıdır? 
Sen kendin görsene ilden n`ararsın
Hali hal etmeğe halin var mıdır?
Bir gün balık gibi ağa sararlar
Mürşidinden rehberinden sorarlar
Tütsü yakıp köşe köşe ararlar
Ben arıyım dersin balın var mıdır?
Dertli olmayanlar derde yanar mı
Tahkik derviş ikrarından döner mi
Her bir uçan gül dalına konar mı
Ben bülbülüm dersin gülün var mıdır?
Pir Sultan`ım senin derdin deşilmez
Derdi olmayanlar derde duş olmaz
Mürşidsiz rehbersiz yollar aşılmaz
Mürşid eteğinde elin var mıdır?
<end>

<start>
Sabahtan uğradım ben de Suna'ma
Dedim, Şah'ım gafletlerden uyana
Eğildim lebine bir buse kıldım
Dedim uyan, dedi, var git o yana
İnci, sedef, mercan döken kamildir
Kamillere hizmet eden kamildir
Kamil otur, kamil söyle, kamil dur
Kamil demen cahil sözüne uyana
Niçin melil melil baktın bize yar
İhsan eyle, şirin söyle bize yar
Ben teklif eyledim, sen gel bize yar
Sakın ikrarından dönme o yana
Bak şu kamet şu gerdan ne şahane
Arz edeyim şu sultana şu han'a
Bizi bu aşkın oduna yakma
Umarım ki bizden beter o yana
Pir Sultan Abdal'ım gönlüm harabat
Aşık isen bir gül için hare bat
Menzil almaz bu meydanda harab at
Çevir başın dizginini o yana
<end>

<start>
Hak bizi yoktan var etti
Şükür yoktan vara geldim
Yedl kat arşta asılı
Kandildeki nura geldim
Eyyub ile ten erittim
Lal-ü mercan gevher tuttum
Vuslat ile taş arıttım
Ben bu yolu süre geldim
Yunus'la ummana daldım
Kırk gün balık içre kaldım
Davut'la demirci oldum
Örse çekiç ura geldim
Gurbet elinde çatıldım
Ana rahmine yatıldım
İbrahim'le oda atıldım
Gülistanda nara geldim
Sahabelere uğradım
Kudret lokmasın doğradım
Er bir dedim Hak bir dedim
Bini saydım bire geldim
Bir muazzam büyük şara
N'istersen bulunur ara
Kapısı on iki pare
İstediğim şara geldim
İçi altın dışı gümüş
Suyu şekerle bal imiş
Böyle bezesten düzülmüş
İstediğim yere geldim
Deniz çaldım asa ile
Göğe ağdım İsa ile
Tur dağında Musa ile
Münacatta dura geldim
Pir Sultan Abdal coşkuna
Gel otur gönül köşküne
On İki İmam aşkına
Ben bu seri vere geldim
<end>

<start>
Mürekkebim yoktur bir defter edem
Yazam da sorayım yarime bari
Halden bilen yok ki halim arz edem
Bir nusha süreyim serime bari
Bari Halil gibi nare atılam
Aşkın ateşiyle yanam ütülem
Elinde yola kul olam satılam
Varam hizmet edem pirime bari
Yusuf gibi kuyulara indirsin
Kenan gibi şerbetinden kandırsın
Sadık dostum beni hem inandırsın
Sığınayım Gani kerime bari
Çoşkun sular gibi akam çağlayam
Sadık dostum yoktur gönül eyleyem
Güzel Şah'ı tenha bulam ağlayam
Belki derman ede derdime bari
Pir Sultan Abdal'ım niyazım Hakk'a
Hak cömerttir belki çırağımız yaka
Güzel Şah gelmez ki urganım çeke
Varam sallanayım darıma bari
<end>

<start>
Nazlı yare selam saldım almamış
Almazsa gam değil almayıversin
nazlı yarde bana selam salmamış
Salmazsa gam değil salmayıversin
İstemem kaşların kara ise de
Ciğerden yüreğim pare ise de
Melhemi derdime çare ise de
Çalmazsa gam değil çalmayı versin
Yıktı viran etti gönül tahtımız
Ta e, zelden kara imiş bahtımız
Böylemiydi ikrarımız ahdımız
Gönül hayaline gelmeyiversin
Doksana vardı da yüz geçti ise
Aradan ahd aman söz etti ise
Pir Sultan Abdal'dan vazgeçti ise
Bergüzar saldığım elmayı versin
<end>

<start>
Hacı Bektaş tekkesinin dışından
Dediler bir suna aştı yalınız
Ayırmışlar yareninden eşinden
Dediler bir suna aştı yalınız
Eşinden ayrıldı Bektaş'a vardı
Kuru göllerde çok savaşlar kıldı
Ayrılık haberin Mucur'dan aldı
Dediler bir suna aştı yalınız
Geçti m'ola Kızılırmak boyunca
Çeken bilir ayrılığın doyunca
Ayırmışlar on'ki imam soyunca
Dediler bir suna aştı yalınız
Aştı m'ola Kırlangıc'ın belini
Avcı rast gelirse yolar telini
Arzulamış gider dostun ilini
Dediler bir suna aştı yalınız
Pir Sultan Abdal'ım gönlümüz paslı
Dudu kumru gibi kafeste besli
Hünkar Hacı Bektaş Veli'dir nesli
Dediler bir suna aştı yalınız
<end>

<start>
Hakikat bir gizli sırdır
Açabilirsen gel beri
Küfr içinde iman vardır
Seçebilirsen gel beri
Şüphe getirme gönlüne
Hak perde çeker önüne
Dondan bir gömlek eğnine
Biçebilirsen gel beri
Ata ana kavim kardaş
Olduk Hak ehline yoldaş
Can ile baştan ey kardaş
Geçebilrsen gel beri
Pir Sultan'ım ere yettik
Vardık pir damenin tuttuk
Biz ağuyu bala kattık
İçebilirsen gel beri
<end>

<start>
Medet ya Muhammet medet ya Ali
Ya Muhammet sana mürvete geldim
Karlı dağlar gibi yağdır günahım
Ya Muhammet sana mürvete geldim
Muhammet'tir Nebilerin aynası
Salavat verenin nur olur sesi
On sekiz bin alemin Mustafası
Ya Muhammet sana mürvete geldim
Cennetin kapısı mermerdir taşı
İncidir duvarı hikmettir işi
Yüz igirmi dört bin Nebinin başı
Ya Muhammet sana mürvete geldim
Abdal Pir Sultan'ım der Şam'a geldim
Şam eli'ze Haydar ben yana geldim
Bingan ettim Haydar kapına geldim
Ya Muhammet sana mürvete geldim
<end>

<start>
Geldik darına duşlandık
İrehbere bağışlandık
Bir aşıyla aşılandık
Durmaz Yezit oklar bizi
Gönül bir ulu şehirdir
Rızasız lokma zehirdir
Talib yiyemez haklar bizi
Hak iyesi haklar bizi
Tarikattadır elimiz
Hakikattadır yurdumuz
Hak'la olunca virdimiz
Her kazadan saklar bizi
Meydana meydan güzarım
Hak olan yere nazarım
Gaibde sırda gezerim
Göremesin çoklar bizi
Pir Sultan talib devirir
Mervanın külün savurur
Yedi kat barü çevirir
Ali anda saklar bizi
<end>

<start>
Ey Yezit sen neden yeldin kastıma
Erdebil'de Şah Safi'den buyruğum
İlettin Urum'a çoban eyledin
Sırtımdaki alet midir çağlığım
Mağripten de çatal nurlar doğarsa
Mümin kula Hak rahmeti yağarsa
Hasan Hüseyin bana sahip olursa
Yanımdakine çok olur eyliğim
Ol İmam Zeynel'e merdan uyarsa
İmam-ı Bakır'dan içer ayarsa
İmam Cafer buyruğunu duyarsa
Anın için Hak yanında baylığım
Musa Kazım ciğerimi yakıyor
Irmaklar Cennet'te kevser akıyor
Aslımız İmam Rıza'ya çıkıyor
Muhammet Ali'ye vardır soyluğum
Taki Naki'ye iradet getirdiğim
Düldül oldum Şah Ali'ye götürdüm
Yöğrük oldum üç yaşında satıldım
Kimseler de bilmez benim taylığım
Pir Sultan Abdal'ım alır satarım
Askeri Mehdi'ye meyil katarım
Mansur olup şu cihanı atarım
Her ağaçta olmaz benim yaylığım
<end>

<start>
Emek çektim bir ev yaptım erenler
Yine bu güzele bildiremedim
Bahar geldi çiçek bitti ot bitti
Toprak güldü taşı güldüremedim
Yüreğimde belli belli yaralar
Şeytan kalbin almış gözün köreler
Hakk'ın niyaz eylemeye âr eyler
Eğilip bir secde kıldıramadım
Hû demine bir ikrarı güdenin
Tu yüzüne ikrarından dönenin
Pîr Sultan'ım münafığı nâdanın
Gönül aynasını sildiremedim
<end>

<start>
Sabır kıla kıla canıma yetti
Hasmını ararsan bundadır aşık
Kamil oldum deyü dava edersin
Hamakat nişanı kimdedir aşık
Ehl-i dil olmadan söyleme hemen
Senin mücadelen benimle neden
Muhammet Mustafa göçtü dünyadan
Muhammed'in nuru kimdedir aşık
Ben de bilmedim nasıl sevdadır
Heman çekticeğim kuru kavgadır
Nebi Medine'de, Musa Tur'dadır
Muhammed'in nuru kimdedir aşık
Gözle erkanını dönme yolundan
Dererler de goncasını gülünden
Pir Sultan'ım hü der, almam elinden
Senin sende benim bendedir aşık
<end>

<start>
Gel güzel yola gidelim
Adı güzel Ali ile
Açlar doyar susuz kanar
Leblerinin balı ile
İçilmez dolu içilmez
Sevgili yardan geçilmez
İkisi birden seçilmez
Has bahçenin gülü ile
Ali'm bana neler etti
Aldı elim dara çekti
Üstüme yürüyüş etti
Elindeki dolu ile
Ağaç kuru devran döner
Kuş yuvaya bir dem konar
Doldurmuş dolusun sunar
Ali'm kendi eli ile
Erenler lokması nurdur
Lokmaya elini sundur
Pir Sultan'ım doğru yoldur
Ali'm kendi yolu ile
<end>

<start>
Hayır edem derken işlerim şer oldu
Elimden bir kaza çıktı erenler
Evliye ceminde yerim dar oldu
Elimden bir kaza çıktı erenler
Benim ahdim oldur hatır yıkmayım
Evliyanın buyruğundan çıkmayım
Yüzümü çevirip şerre bakmayım
Elimden bir kaza çıktı erenler
İndim ilim deryasını boyladım
Günahım çok ama bir bir söyledim
Sanki yanınızda hata eyledim
Elimden bir kaza çıktı erenler
Benim bir sözüm var efsane sözde
Ne günah der isen bulunur bizde
Erenler nişanı var ise bizde
Elimden bir kaza çıktı erenler
Pîr Sultan Abdal'ım belalı başım
Ferahtan ayrıldım gamdır yoldaşım
Al olan malimi sağ eyle başım
Elimden bir kaza çıktı erenler
<end>

<start>
Sabahtan cemalin seyran eyledim 
Gönüller perişan elinden sunam 
Nice bekleyeyim gurbet illerde 
Hiç bilir yok mudur halinden sunam
Tıyg-ı gamzelerin müşk ü bü kokmaz 
Yar ala gözlerin hışım ile bakmaz 
Cemalin görene cennet gerekmez 
Güneş midir doğdu yüzünlen sunam
Kemahlar giyinip zünhar bağlanmaz 
Eser seher yeli teli ırganmaz 
Sen gidelden deli gönül eğlenmez 
Bir bergüzar versen telinden sunam
Sen seher yelisin gider gelmezsin 
Gelirsen de bana baki kalmazsın 
Seni uçuranlar murad almasın 
Seni kim uçurdu gölünden sunam
Pir Sultan Abdal der cemalin güzel 
Aradım bulamadım bir haber yazar 
Şimdi senin ismin cenneti gezer 
Kalma bizim için yolundan sunam
<end>

<start>
Yine dosttan haber geldi
Dalgalandı taştı gönül
Yar elinden kevser geldi
Derya gibi çoştu gönül
Kılavuzum Şah-ı Merdan
Çevresi dopdolu nurdan
Şunda bir hercayi dosttan
Neylersin, vazgeçti gönül
Sır Ali'deki sır idi
Seyr edeni sever idi
Ben kulu da kemter idi
Pir aşkına düştü gönül
Açıldı bahçenin gülü
Öter içinde bülbülü
Dost elinden dolu dolu
Sarhoş oldu içti gönül
Pir Sultan'ım bir gün göçer
Er olan ikrarın güder
Ceset bunda seyran eder
Çün Hakk'a ulaştı gönül
<end>

<start>
Dün gece dün gece seyrim içinde
Seyrim ağlar ağlar Pir Sultan deyi
Gündüz hayalimde, gece düşümde
Düş de ağlar, ağlar Pir Sultan deyi
Uzundu, usuldu dedemin boyu
Yıldız'dır yaylası, Banaz'dır köyü
Yaz bahar ayında bulanır suyu
Sular da ağlaşır Pir Sultan deyi
Pir Sultan kızıydım ben de Banaz'da
Kanlı yaş akıttım baharda güzde
Koç babam astılar kanlı Sıvas'ta
Darağacı ağlar Pir Sultan deyi
Kemendimi attım dara dolaştı
Kafirlerin eli kana bulaştı
Koyun geldi, kuzuları meleşti
Koçlar da ağlaşır Pir Sultan deyi
Pir Sultan Abdal'ım ey yüce Gani
Daim yediğimiz kudretin hanı
Hakka teslim etti ol şirin canı
Dostlar da ağlaşır Pir Sultan deyi
<end>

<start>
Hızır Paşa gibi zalim var ise
Ne yapayım benim de bir ahım var
Senin tuğlu padişahın var ise
Benim arkam kalem bir Allah'ım var
Şol icra Tanrı'sız yatmaz uyumaz
Kimsenin hakkını kimseye komaz
Hünkar sağır olmuş ünümü duymaz
Masumlar boğdurur padişahım var
Gönül verdim ikrar verdim Haydar'a
Geçmem beni etseler pare pare
Irafızı diye çektiler dara
Acep benim bunda ne günahım var
Pir Sultan Abdal'ım yed-ullahımız
Batına hükmeder padişahımız
Sahip çıkar miskin kul'Allah'ımız
Şefaat edecek güzel Şah'ım var
<end>

<start>
Hasretin beni hasta eyledi
Derdimin dermanı Şah sen mi geldin? 
Bu garip gönlümün bağı bostanı
Ayvası turuncu Şah sen mi geldin?
Bülbüller ötüyor dostun bağında 
Arzularım kaldı onun ilinde
Ellerim zincir cellat yolumda
Kollarım çözmeye dost sen mi geldin?
Pir Sultan Abdal`ım sen seni düşün
Güzelsin sultanım bulunmaz eşin
Giyinmiş kuşanmış türlü kumaşın
Bezenmiş bedesten, dost sen mi geldin?
<end>

<start>
Meyil verme nasa murdar olursun
Dünya kadar malın olsa ne fayda
Tutulur dilin söylemez olursun
Bülbül gibi dilin olsa ne fayda
Bir gün olur çıkarırlar evinden
Allah'ın ismini koyma dilinden
Kurtulamazsın Azrail'in elinden
Dünya kadar fendin olsa ne fayda
Yalan söyler kov gıybette sözün var
Güvenir gezersin oğlun kızın var
Şunda senin üç beş arşın bezin var
Dünya kadar malın olsa ne fayda
Yalan söyler kov gıybetten geçmezsin
Yersin haram helal geçmezsin
Kesilir nefesin su da içmezsin
Akan çaylar senin olsa ne fayda
Pir Sultan'ım bunu böyle vird etti
Vardı bir mürşitten el etek tuttu
Mürşidin ağırlayan Hakk'a yetti
Tutulmaz nasihatim söylesem ne fayda
<end>

<start>
Ela gözlü yardan bize gel oldu
Varamam şu yerler yazlanmayınca
Hiç talip kalmadı ehl-i dil oldu
Gerçekler bilinmez izlenmeyince
Ali'yi sevenler ayan eylemez
Saklayıp sırrını beyan eylemez
Erenler nutkunu nihan eylemez
Muhabbet kurulup sözlenmeyince
Ali'yi sevenler gönül döşürür
Döşürür de aşk kazanın taşırır
Her mürşit çiğ talip mi pişirir
Ateş yakıp altı közlenmeyince
Pir Sultan Abdal'ım demek olur mu
Hercai dilbere emek olur mu
Rızasız lokmasın yemek olur mu
Mürşit nazarında tuzlanmayınca
<end>

<start>
Gönül arzediyor dosta gitmeyi
Aman Allah yolun pareler beni
Ölem de kurtulam elin dilinden
Yuyalar kefene saralar beni
Bu dünyada hiçbir eyi kalmamış
Yaralısın ama cerrah gelmemiş
Elif sevdiğine malum olmamış
Yakma yar oy diyor yareler beni
Ben Allahtan gelen gazadan kaçmam
Sürahi dibinden badeler içmem
Alem bir yan olsa ben yardan geçmem
Meğer ahdedeler vuralar beni
Evleri var Gürcüm damda tevekte
Yar gele derdime merhemler kata
Mezarım üstünde bu otlar bite
Meğer çift koşalar süreler beni
Pir Sultan Abdalım can göğe ağmaz
Haktan emrolmazsa ırahmet yağmaz
Bu ellerin sözü hiç bana değmez
İlle dostun gülü yareler beni
<end>

<start>
Gönül azm ediyor azm-i didarı
Yenilmiyor efkarımız ne acep
Garip bülbül gibi kılarım zarı
Açılmıyor gülşenimiz ne acep
Her dem aşkın kervanları çekilir
Şu didemden kanlı yaşlar dökülür
Günden güne yaralarım sökülür
Artar gider firkatımız ne acep
Pir Sultan Abdal'ım dosta mailim
Yüz sürüben kapısında sailim
Hak'tan gelen tecellime kailim
Böyle imiş kaderimiz ne acep
<end>

<start>
Her sabah her sabah yüzüme gülme
Kalbinde Hakk'ın yok dilinden gayrı
Adet eylemişsin dara durmayı
Alnında günah çok terinden gayrı
Dil ile her yola varmak istersin
Varıp o dil ile geri dönmezsin
Hak cemine varıp Hakk'ı görmezsin
Karşında kız ile gelinden gayri
Kız, geline bakan sofu değildir
Kalbinin ecesi safi değildir
Gelme sen Hak ceme yeri değildir
Gelsen de yerin yok külhandan gayrı
Derde düş oluben derman ararsın
Nereden gelip de nere gidersin
Her geldikçe sen yüzüme gülersin
Gerçeğin görmedim yalandan gayri
Pir Sultan Abdal'ım hakkına bakar
Kamil olan çatlar gönlümü yıkar
Kötünün kokusu komşuya sızar
Gelse hayrın görmez şerinden gayrı
<end>

<start>
Şu yalan dünyaya geldim geleli
Özge elden özge yar bulamadım
Yaralandım al kanlara boyandım
Elimin kanını yur bulamadım
Dostun zülüfleri destedir deste
Erenler hak için oturmuş posta
Bir zaman sağ gezdim bir zaman hasta
Hasta halin nedir der bulamadım
Felek kırdı benim kolum kanadım
Baykuş gibi viranlarda tünedim
Bugün üç güzelin nabzın sınadım
Can feda yoluna der bulamadım
Pir Sultan Abdal'ım dağlar ben olsam
Dağlarda biten laleler ben olsam
Alem çiçek olsa arı ben olsam
Dost elinden tatlı bal bulamadım
<end>

<start>
Yanlış fetva ile yola gidilmez
Arif isen bu manadan fark eyle
Eğri hacet ile metah dokunmaz
Üstat isen endazeni derk eyle
Maşuk olan aşıkına düş gelir
Aşıkın başına olmaz iş gelir
Her dem böyle kalmaz bir gün kış gelir
Yapı yap da üzerini berk eyle
Kulak ver de dinle arşta horoza
Belki erişesin ilm-i arıza
Kunduru buğdayı ekme harıza
Çiftçi isen var tarlanı herk eyle
Şu dünya bulandı hiç durulmuyor
Arif olmayınca fark olunmuyor
Kürekle tarlaya su verilmiyor
Muhabbet bendinden kaldır hark eyle
Pir Sultan Abdal'ım ihlas yar olsa
Mecnun da gözlüyor Leyla gelirse
Bir cananın meyli sende yok ise
Ahir fayda etmez anı terk eyle
<end>

<start>
Aç artık dost kollarını
Gel ey dostum yavaş yavaş
Yol karlık gözüm görmez
Gel ey dostum yavaş yavaş
Haydar-ı şah senin adın
Bilirim sende muradım
Çok peygambere uğradım
Gel ey dostum yavaş yavaş
Bir su içtim derin gölden
Hiç ayrılmam ben bu yoldan
Arif olan anlar halden
Cahillerden bilen yoktur
Pir Sultan'ım konar göçer
Halini bilene açar
Misafirler gelir geçer
Eğlenip de kalan yoktur
<end>

<start>
Hak yarattı Muhammet'i nurundan
İnsan olan gelir nura çevrilir
Çark kurulmuş dolap daim dönmede
Mansur olan gelir dara çevrilir
Bir sürçmede at ayağı kesilmez
Bir suç ile ademoğlu asılmaz
Erenler bir yol kurmuştur basılmaz
Yol ehli kaniyse yola çevrilir
Gümanlı gönülde pir mi eğlenir
Cennet taşrasında hur mu eğlenir
Balsız petekte arı mı eğlenir
Arı kane ise bala çevrilir
Erenler evinde kem söz söylenmez
Cennet derununda huri gizlenmez
Balsız peteksiz arı eğlenmez
Arı olanda bahara çevrilir
Başlı sular daim alçağa akar
Pervane kendini odlara yakar
Serçe kane ise aslına çeker
Bülbül olan gelir güle çevrilir
Pir Sultan Abdal'ım yatar hastadır
Elinde gülleri deste destedir
İnsanoğlu bir acayip nesnedir
Muhabbetle tatlı dile çevrilir
<end>

<start>
Kahpe felek sana n'ettim n'eyledim
Attın gurbet ile taşımı felek
İbtida gülmeyen sonra güler mi
Akıttın gözümden yaşımı felek
Ben feleği gördüm elde var iken
Başım alam gidem derdim er iken
Kol kanat bağladım uçam der iken
Kırdın kanadımı kolumu felek
Bak'a şu feleğin işine bak'a
Götürün gömleği istemem yaka
Yönünü döndürmüş geliyor Hakk'a
Sen melamet ettin işimi felek
Pir Sultan Abdal'ım olmuşum hazer
Yarinden ayrılan dünyadan bezer
Ellere baktım ki salınıp gezer
Hemen bana ettin zulumu felek
<end>

<start>
Viran bahçelerde bülbül öter mi
Gönül eğlencesi gül olmayınca
Merhemsiz çiğ yara pişer biter mi
Bir gerçek veliden el olmayınca
Nefse uyan Hakk'a uymuş değildir
Gaziler namazın kılmış değildir
Bu gezen abdallar derviş değildir
Arkasında hırka şal olmayınca
Tabibsiz yaraya merhem sarılmaz
Mürşit olmayınca pire varılmaz
Yüz bin tabur kursan Yezit kırılmaz
Eli Zülfikar'lı Al'olmayınca
Bu aşk meydanında bir divan olur
O meydana düşen nevcivan olur
İtikatsiz talip boş kovan olur
Vızılar arısı bal olmayınca
Değme arif bunu böyle bilemez
Bilse dahi yine arif olamaz
Her dede ölüyü diri kılamaz
Hünkar Hacı Bektaş Vel'olmayınca
İki melek gelir sual sorarlar
Döker burcunu da gevher ararlar
Bir kılın üstüne köprü kurarlar
Geçemezsin Hakk'a kul olmayınca
Pir Sultan'ım baştan dalga aşırır
O dalgadır aşıkları coşurur
Her bildiğin rehber çiğ mi pişirir
Yanıp ateşlere kül olmayınca
<end>

<start>
Önüme bir çığır gelgi
Bir ucu var şar içinde 
Arifler dükkanı açmış
Ne ararsan var içinde
Gir dükkana pazar eyle
Her şirindir hezar eyle
Aya güne nazar eyle
Ay Muhammet nur içinde
Ay Alidir gün Muhammet
Okunan seksen bin ayet
Balıklar deryaya hasret
Çarka döner göl içinde
Göl içinde çarka döner
Susuzluktan bağrı yanar
Alemler seyrana iner
Seyir var seyir içinde
Kuduretten verdi balı
Bahanesi oldu arı
Şimdi dinle ahuzarı
Arı inler bal içinde
Pir Sultanım ey gaziler
Yürekte yara sızılar
Talip de Pirin arzular
Bülbül öter gül içinde.
PİR SULTAN ABDAL
<end>

<start>
Ali'm gelir diye karşı giderler
Ali'nin Düldül'ün bin de göreyim
Bindiği Düldül'ün mehdin ederler
Ali'nin Düldül'ün bin de göreyim
Ayağına altın nallar çaktırmış
Gözlerine yeşil sürme çektirmiş
Üzengisin cevahirden yaptırmış
Ali'nin Düldül'ün bin de göreyim
Kuduretten gem vurulmuş başına
Lezzet vermiş dudağına dişine
Bir nur doğmuş eğerinin kaşına
Ali'nin Düldül'ün bin de göreyim
Üstüne binersen yükseğe basar
Bir dizgin eylesen yel gibi eser
Nice kafirlerin kellesin keser
Ali'nin Düldül'ün bin de göreyim
Pir Sultan Abdal'ım dengi bulunmaz
Bin konaklık yere gitse yorulmaz
Kısmet olsa havalarda görünmez
Ali'nin Düldül'ün bin de göreyim
<end>

<start>
Bir nefescik söyliyeyim
Dinlemezsen neyliyeyim
Aşk deryasın boylayayım
Ummana dalmağa geldim
Ban Hak ile oldum aşna
Gönlümüzde yoktur nesne
Pervaneyim ateşine
Oduna yanmağa geldim
Aşk harmanında savruldum
Hem elendim hem yuğruldum
Kazana girdim kavruldum
Meydana yetmeğe geldim
Ben Hakk'ın edna kuluyum
Kem damarlardan beriyim
Ayn-ı cemin bülbülüyüm
Meydana ötmeğe geldim
Pir Sultan'ım der gözümde
Hiç hata yoktur sözümde
Eksiklik kendi özümde
Darına durmağa geldim
<end>

<start>
Kalktı havalandı gönülün kuşu
Uçmayınca gönül yardan ayrılmaz
Suyum ısıtsalar tenim yusalar
Yunmayınca gönül yardan ayrılmaz
Ustalar getirin tabutum çatsın
Terziler getirin kefenim biçsin
Ak göğsüm üstünde çimenler bitsin
Bitmeyince gönül yardan ayrılmaz
Düşünce hey deli gönül düşüne
Değirmenler döner çeşmim yaşına
Cenazemi musallanın taşına
Koymayınca gönül yardan ayrılmaz
Sana derim sana ey adem ata
Daha yol mu gider buradan öte
Eyersiz yularsız ağaçtan ata
Binmeyince gönül yardan ayrılmaz
Pir Sultan Abdal'ım canım cezada
Bir candan yarim yok yolum gözede
Ecel şerbetinden bir tas bize de
Vermeyince gönül yardan ayrılmaz
<end>

<start>
Çektiğim cevr-ü cefayı
Çekerim senden ötürü
İkrar iman bir olunca
Sen de çek benden ötürü
İkrar imanı güderim
Sensiz alemi niderim
İşte geldim, uş giderim
Bir tatlı dilden ötürü
Severim tatlı dilleri
Koklarım gonca gülleri
Sararım ince belleri
Gittiğim yoldan ötürü
Bana ne kıyak bakarsın
Sinemi oda yakarsın
Bana ne sitem edersin
İkrarsız elden ötürü
Ferhat Şirin'ine tapar
Külüngün havaya atar
Başını altına tutar
Can verir candan ötürü
Mümin olan Hakk'a tapar
Münafıklar yoldan sapar
Arka vermiş dağı çeker
Ferhat Şirin'den ötürü
Pir Sultan'ım deme yalan
Etme imanına talan
Bu dünyada gerçek olan
Ser verir sırdan ötürü
<end>

<start>
Bir yavru yolladım gurbet ellere
Emaneti sana boz atlı Hızır
Seni bekçilerler nice ellere
Emaneti sana boz atlı Hızır
Nice günler gördüm bahtı karalı
Nice günler gördüm dertli çareli
Bir yavru yolladım yürek yaralı
Emaneti sana boz atlı Hızır
Hak'tan bize bizden halka zulüm yok
İmanım var vadesize ölüm yok 
Senden başka kanadım yok kolum yok 
Emaneti sana boz atlı Hızır
Pir Sultan Abdal’ım böyle m'olacak 
Beklerim yolların yavrum gelecek 
Analı babalı murad alacak 
Emaneti sana boz atlı Hızır
<end>

<start>
Gitme Giden Gitme Sual Sorayım 
Ya Ne Bu Dünyanın Üstünde Durur 
Vallahi Billahi Ben Onu Gördüm 
Dünya Sarı Öküz'ün Üstünde Durur
Gitme Giden Gitme Bir Dahi Soram 
Ya Bu Öküz Neyin Üstünde Durur 
Vallahi Billahi Ben Onu Gördüm 
Öküz De Bir Salın Üstünde Durur
Gitme Giden Gitme Bir Dahi Soram 
Ya Bu Sal Da Neyin Üstünde Durur 
Vallahi Billahi Ben Onu Gördüm 
Sal Da Bir Balığın Üstünde Durur
Gitme Giden Gitme Bir Dahi Soram 
Ya Bu Balık Neyin Üstünde Durur 
Vallahi Billahi Ben Onu Gördüm 
Balık Da Deryanın Üstünde Durur
Gitme Giden Gitme Bir Dahi Soram 
Ya Bu Derya Neyin Üstünde Durur 
Vallahi Billahi Ben Onu Gördüm 
Derya Da İkrarın Üstünde Durur
Gitme Giden Gitme Bir Dahi Soram 
Ya Bu İkrar Neyin Üstünde Durur 
Pır Sultan’ım Der Ki Ben Onu Gördüm 
İkrar Da İmanın Üstünde Durur
<end>

<start>
Seher vakti kalkan kervan,
İniler de zarilenir.
Bir güzele düşen gönül,
Çiçeklenir, korulanır.
Bahçenizde güller biter,
Dalında bülbüller öter.
Engel gelir bir kal katar,
Olan işler gerilenir.
Bülbül geldi kondu dala,
Bülbülden hata yok güle.
Engel bir taş atar göle,
Yüzen ördek yaralanır.
Pir sultan abdal göçelim,
Pir elinden bade içelim.
İnkar olandan kaçalım,
İnkar bir gün parelenir.
<end>

<start>
Sultan suyu gibi çağlayıp akma 
Durulur gam yeme divane gönül 
Er başında duman, dağ başında kış 
Erilir gam yeme divane gönül
Bizden selam söylen dosta gidene
Yuf yalancıya da lanet nüdana
Bunca düşman ardımızdan yeltene
Yorulur gam yeme divane gönül
Şah-ı Merdan önümüzde klavuz
Yıkılır mı Hakk’ın yaptığı havuz 
Üç günlük dünyada, her yahşi yavuz 
Dirilir gam yeme divane gönül
Pir Sultan Abdal’ım, sırdan sırada 
Bu iş böyle Oldu, kalsın burada 
Cümlemizin yeltendiği murada 
Erilir gam yeme divane gönül
<end>

<start>
Şah-ı Merdan kullarıyız
Mevla'dan gayri değiliz
Kanaat ile yürürüz
İlla tokuz, aç değiliz
Evliya gönlümüz aldı
Kalbimiz nur ile doldu
Gözlerimiz cemal gördü
Cennete muhtaç değiliz
Evvel biziz ahir biziz
Heman leyl-ü nehar biziz
Gül açılmış bahar biziz
Biz yaz olduk kış değiliz
Yüzlerden kırklara erdik
Tarikat ehlini bulduk
Yedilerden haber sorduk
Üçlerdeniz, hiç değiliz
Pir Sultan'ım göçün göçün
Sızdık eridik Hak içün
Dünyayı terk etmek içün
Altun olduk tunç değiliz
<end>

<start>
Dün mü burda idin bugün mü geldin
Ötme garip bülbül bağrımı deldin
Eşimden ayrıldım ben burda kaldım
Yad avcılar urdu telli turnamı
Aşk eseri düştü kaynadım çoştum
Yüksekten uçarken alçağa düştüm
Eşimden ayrıldım ben burda şaştım
Yad avcılar urdu telli turnamı
Gitme turnam gitme dağlar dumandır
Bizi derde salan ikrar imandır
Eşinden ayrıldın halin yamandır
Yad avcılar urdu telli turnamı
Turnam ne gezersin dağlar salında
Hak Muhammet Ali virddir dilinde
Musahibim kaldı Kenan ilinde
Yad avcılar urdu telli turnamı
Pir Sultan Abdal'ım bile mi olur
Vadeye sala yok akıbet gelir
Herkesin gönlünü kendisi bilir
Yad avcılar urdu telli turnamı
<end>

<start>
Güzellerin zülfü destedir deste 
Erenler har için oturmuş posta 
Bir zaman sağ gezer bir zaman hasta 
Hasta halin nedir der bulamadim.
Pir Sultan Abdalım dağlar ben olsam
Üstü mor sünbüllü bağlar ben olsam
Alem çiçek olsa arı ben olsam
Dost dilinden datlı bal bulamadım
<end>

<start>
Bülbül olsam gül dalında şakarım
Öz bağımda biten gül neme yetmez
Süleyman`ım kuş dilinden okurum
Bana talim olan dil neme yetmez
Derviş oldum pir eteğin tutarım
Hakka doğru çekilmiştir katarım 
Baykuş gibi garip garip öterim
Issız viraneler çöl neme yetmez
Aşk kitabın ele aldım yazarım
Yolum Hakk`a doğru çekilmiştir katarım
Neme gerek dağı taşı gezerim
Karşıda görünen yol neme yetmez
Dünyanın ötesi neden malumdur
Anında aslına eren alimdir
Az yaşa çok yaşa sonu ölümdür
Bana hırkasıyla çul neme yetmez
Pir Sultan`ım sırrım kimseler bilmez
Tevekkül malını erteye koymaz
Kişi kısmetinden artuğun yetmez
Bana kısmet olan mal neme yetmez
<end>

<start>
Ali Ali deyip ne inilersin
İnilersin dolap derdin ne senin
Sen de benim gibi yaralı mısın
İnilersin dolap derdin ne senin

Kim söktü getirdi seni yerinden
Dağlar taşlar ah eyleyi zarından
Sen de mi ayrıldın nazlı yârinden
İnilersin dolap derdin ne senin

Pir Sultan'ım ahım arşa dayandı
Hasret nârı ile yüreğim yandı
Yoksa Hüseyin'den haber mi geldi
İnilersin dolap derdin ne senin
<end>

<start>
Bugün Yardan Haber Geldi
Bir Bir Yandan Bir Bir Yandan
Eğildim Bir Buse Aldım
Bir Bir Yandan Bir Bir Yandan
Güzel Olanı Severler
Yanağından Gül Dererler
Kulakta Mengiç Küpeler
Bir Bir Yandan Bir Bir Yandan
Baş Koydum Yarin Dizine
Uykular Girmez Gözüme
Ağ Ellerin Sür Yüzüme
Bir Bir Yandan Bir Bir Yandan
Şekerden Şerbet Ezerler
İnce Tülbentten Süzerler
Dört Yanım Almış Güzeller
Bir Bir Yandan Bir Bir Yandan
Pir Sultanım Gel Yanıma 
Seni Sarayım Canıma
Dola Kolların Boynuma
Bir Bir Yandan Bir Bir Yandan
<end>

<start>
Erenler sultanı Bağdat şehrinin
İptida binasın kuran kim idi
On'ki imam koymuş mihrap taşını
Onun duasını eden kim idi
Doksan üstad gelmiş anı yapmağa
Yapıp temel taşların berkitmeğe
Bağdat içinden teferrüç itmeğe
Gökten kandil ile inen kim idi
Uçurdum ben kuşum uçan kuş ile
Dolduysa gözlerim kanlı yaş ile
Üçyüz altmış başaçık derviş ile
Bağdad'a şeydallah iden kim idi
Bağdad'ın yaylağın bile yayladı
İndi aşkın deryasını boyladı
İki cihan fahri dua eyledi
El kaldırıp amin diyen kim idi
Pir Sultan Abdal'ım zaman farıdı
Ahımdan dağların karı eridi
Bağdat'tan çıkıp da bir tuğ bürüdü
Askerini çekip gelen kim idi
<end>

<start>
Şimdi bizim aramıza
Yola boyun veren gelsin
Şeriatı tarikatı
Hakikatı bilen gelsin
Kişi halden anlayınca
Hakikatı dinleyince
Üstüne yol uğrayınca
Ayrılmayıp duran gelsin
Talib olunca bir talib
İşini Mevla'ya salıp
İzzet ile selam verip
Gönüllere giren gelsin
Koyup dünya davasını
Hakk'a verip sevdasını
Doğrulayup öz nefsini
Şeytanı öldüren gelsin
Pir Sultan'ım çelebiye
Eyvallahım var veliye
Muhiddin'e hal diliyle
Yolum sırrın soran gelsin
<end>

<start>
Sabah olur koyun kuşluğa gelir
Her koyun arar da kuzusun bulur
Ağca koyun meler arada kalır
Gel koyun meleme vazgel kuzundan
Benim kuzum kuzuların beyidir
Ağca koyun yüreğimin yağıdır
Anın gideceği Yıldız Dağı'dır
Gel koyun meleme vazgel kuzundan
Koyun meler kuzusunun adı yok
Sıra sıra küleklerin südü yok
Kuzusuz yaylanın hiçbir tadı yok
Gel koyun meleme vazgel kuzundan
Koyunun başına bodcak takayım
Yönüm dönüp o koyuna bakayım
Kuzun nerde ise kuzun bulayım
Gel koyun meleme vazgel kuzundan
Koyun sen şurada kuzlamadın mı
Sağını solunu gözlemedin mi
Aç kurt gelir diye gizlemedin mi
Gel koyun meleme vazgel kuzundan
Dereye aşağı gider kurt izi
Kurt ağzında gördüm bir körpe kuzu
Seversen Mevla'yı ağlatma bizi
Gel koyun meleme vazgel kuzundan
Seni yayan çoban bir delikanlı
İbrişim bıyıklı hem ince belli
Sağında solunda püskülü belli
Gel koyun meleme vazgel kuzundan
Seni yayan çoban yetip gitmesin
Bahçesinde lale sünbül bitmesin
Seni incitenler Hakk'a yetmesin
Gel koyun meleme vazgel kuzundan
Pir Sultan Abdal'ım bu kuzu n'oldu
Koyunun feryadı ciğerim deldi
Yoksa bir aç kurt mu kuzunu aldı
Gel koyun meleme vazgel kuzundan
<end>

<start>
Gel ey zahit bizim ile çekişme
Hakk'ın yarattığı kul bana neyler
Kendi kalbin arıt bize ilişme
Sendeki küfr bendek'imana neyler
Zahit sen bu sırra erem mi dersin
Erenler halinden bilem mi dersin
Mescit hak meyhane haram mı dersin
Hak olan mescide meyhane neyler
Zahit sen bu yola diken ekersin
Hatıra dokunur gönül yıkarsın
Yüküm vardır deyü zahmet çekersin
Yavuz baçcı yüksüz kervana neyler
Sekiz derler şol Cennet'in kapısı
Hakk'a doğru açılırmış hepisi
Korkusun çektiğin Sırat köprüsü
Onu doğru geçen insana neyler
Pir Sultan Abdal'ım er haksın er hak
Münkir olanlardan ıraksın ırak
Kurdun işi namert lokmasın yemek
Hak için adanan kurbana neyler
<end>

<start>
Takdir-i İlahi budur nasibim
Az vermiştir çok istemem çare ne
Bu kadar nasibim budur kisibim
Bülbül gibi zar eylesem çare ne
Düşmanımın yaraları azmaya
Dostumun hayrını şerre yazmaya
Bu dünyada melül mahzun gezmeye
Mahlukattan ar eylesem çare ne
Bakmaz mısın viran olmuş bendime
Halim malum olsun ol efendime
Hançer alsam hamle kılsam kendime
Kendi kendim paralasam çare ne
Gam kasavet yuva yaptı sineme
Kahır gömleğini eğnime
Perişanlık düştü viran göynüme
Türlü türlü aşk bağlasam çare ne
Pir Sultan Abdal'ım çekerim çoktan
Ya İlahi bizi kurtar tutsaktan
Bu derdin dermanın isterim Hak'tan
Halka halim arz eylesem çare ne
<end>

<start>
Yine yeşillendi dağlar
Kararıp kocamaz bağlar
Her nereye varsam ağlar
Felek, senden gülen kimdir
Ateşim yanıp pişmeden
Ruh girip bu ten koşmadan
Ana rahmine düşmeden
Bu dünyaya gelen kimdir
Yiğit ister yaranlığa
Baykuş konar viranlığa
On sekiz yıl karanlığa
Hızır ile duran kimdir
Pir Sultan'ım der varalım
Anda günahlar görelim
Azrail'den bir soralım
Kendi canın alan kimdir
<end>

<start>
Şah'a giden ben bir bezirgan gördüm
Ayrılmam katardan ben şimden geri
Hemen tutmuş hakikatın yolunu
Ayrılmam katardan ben şimden geri
Bezirgan yükünü nereden tutmuş
Ona hizmet eden dergaha yetmiş
Sevdiğim sılada bir oda tutmuş
Ayrılmam katardan ben şimden geri
Bezirganın yükü la'l ile gevher
Ana kar mı kılar harami dafer
Bezirganlar başı ol Cafer
Ayrılmam katardan ben şimden geri
Bezirganın yükü nereye gider
Uğramaz Sırat'a Mirac'a gider
Bezirgan başıdır Şah Gani Haydar
Ayrılmam katardan ben şimden geri
Bezirganın yükü ilm-i hamail
Doğru işleyene Hak ola kail
Bezirgan başıdır ahir Cebrail
Ayrılmam katardan ben şimden geri
Deryalar bekçisi dağlara nazır
Her nerde çağırsan orada hazır
Bezirgan başıdır Boz Atlı Hızır
Ayrılmam katardan ben şimden geri
Pir Sultan Abdal'ım aşıkı çoklar
Hiç kardaş bulmamış kend'özün yoklar
Korktuğumuz yerden Yaradan saklar
Ayrılmam katardan ben şimden geri
<end>

<start>
Bana gül diyorlar neme güleyim
Ağlamak şanıma geldi neyleyim
Ellerin çiçeği allı yeşili
Şu benim çiçeğim soldu neyleyim
Bir haber gelmedi Kenan ilinden
Uçtu m'ola gövel turnam gölünden
Havfım ayrılıktır korkum ölümden
İkisi de birden geldi neyleyim
Kara yazılmıştır yazılarımız
Arş-alaya çıktı sızılarımız
İrili ufaklı kuzularımız
Firkati bağrımı deldi neyleyim
Ulu sular gibi sözüm çağlayan
Mahrum kalmaz özün hakka bağlayan
Yar bitirmiş yana yana ağlayan
Akıbet başıma geldi neyleyim
Pir Sultan Abdal'ım kırklar yediler
Yediler de bir keşiğe kodular
Onlar verdiğini almaz dediler
Şu bana verdiğin aldı neyleyim
<end>

<start>
Gelmiş iken bir habercik sorayım
Niçin gitmez Yıldızdağı dumanın
Gerçek erenlere yüzler süreyim
Niçin gitmez Yıldızdağı dumanın

Alçağında al kırmızı taşın var
Yükseğinde turnaların sesi var
Ben de bilmem ne talihsiz başın var
Niçin gitmez Yıldızdağı dumanın

Benim Şah'ım al kırmızı bürünür
Dost yüzün görmeyen düşman bilinir
Yücesinden Şah'ın ili görünür
Niçin gitmez Yıldızdağı dumanın

El ettiler turnalar bazlara
Dağlar yeşillendi döndü yazlara
Çiğdemler taşınsın söylen kızlara
Niçin gitmez Yıldızdağı dumanın

Şah'in bahçesinde gonca gül biter
Anda garip garip bülbüller öter
Bunda ayrılık var ölümden beter
Niçin gitmez Yıldızdağı dumanın

Ben de bildim şu dağların şahısın
Gerçek erenlerin nazargâhısın
Abdal Pir Sultan'ın seyrangâhısın
Niçin gitmez Yıldızdağı dumanın
<end>

<start>
Bir öğüdüm vardır sana söyleyem
En iyi dostundan sakın sen seni
Öğüdüm dinlersen manası budur
En iyi dostundan sakın sen seni
Gelir senin ile güler de oynar
Ardınca önünce ayıbın söyler
Bir vakit gelince önüne çıkar
En iyi dostundan sakın sen seni
Senin ile hüsnün bahçesin gezer
Gönül aşk elinden satırlar yazar
Ardınca önünce kuyular kazar
En iyi dostundan sakın sen seni
Gelir senden önce yükseğe çıkar
Gözlerinden kanlı yaşını döker
Ayağın kayınca urganın çeker
En iyi dostundan sakın sen seni
Pir Sultan Abdal'ım böyle söyledi
İndi aşkın deryasını boyladı
Bunu işlemeyen kula söyledi
En iyi dostundan sakın sen seni
<end>

<start>
Banaz'dan sürdüler bizi Sivas'a
Erler himmet edin ben gidiyorum
Garipçe canıma kıldılar cefa
Erler himmet edin ben gidiyorum
Gidi kafir gelir dedim imana
Kuzular ağlıyor hem yana yana
Getirip de haps ettiler zindana
Erler himmet edin ben gidiyorum
Gidi dideceğim yoldan kalmadı
Güzel Şah'a gelir dedim gelmedi
Pirimizden bize himmet olmadı
Erler himmet edin ben gidiyorum
Urganım çekildi sığındım dara
Üstüme döküldü ağ ile kara
Muhbirim üstünde çıralar yara
Erler himmet edin ben gidiyorum
Pir Sultan Abdal'ım kolum büküldü
Aktı gözüm yaşı yere döküldü
Ahir urgan boğazıma takıldı
Erler himmet edin ben gidiyorum
<end>

<start>
Seyredelim Horasan'ın ilini
Gördüm iki turna güzel turnalar
Tavaf ettim imamların yerini
Gördüm iki turna güzel turnalar
Muhammet bizimdir Ali bizimdir
Erkanı bizimdir yolu bizimdir
Değmesin yad avcı teli bizimdir
Gördüm iki turna güzel turnalar
Muhammet Ali'den parıldar damlar
Elinde doğar ol şems ile kamer
Yaylağı Yıldız'dır gözleği Kemer
Gördüm iki turna güzel turnalar
Şu gelen avcıdan hazerim deyu
Ezel ki ikrarı bozarım deyu
Çığrışır Tebriz'de öterim deyu
Gördüm iki turna güzel turnalar
Pir Sultan Abdal'ım kendi halinde
Kalmadılar evliyanın yolunda
Kalkıştı da gitti Ali gölünde
Gördüm iki turna güzel turnalar
<end>

<start>
Gezdim seyrettim dünyayı
Şu dünyada melamet var
Silindi gönlümün pası
Yüreğimde zılalet var
Ne yolcular izin izler
Ne meşayih sırrın gizler
Ne kadı şer'isin gözler
Ne beylerde adalet var
Ne kız hicap saklar
Ne gelinler usül bekler
Ne kocalar özün yoklar
Ne yiğitte marifet var
Şeriat göğe çekildi
Yüz suyu yere döküldü
Alem zulm ile yakıldı
Kıyametten işaret var
Pir Sultan'ım eyder erlik
İşin bilmektir serverlik
Allah'a yakışır benlik
İnsanda da keramet var
<end>

<start>
İkrar verdim bu ikrarı güderim
İkrarımdan dönmem yolun ucundan
Eksikliğim bilip yoldan kalmadım
Tarikim ararım dinin ucundan
Gelin seyredelim bad-ı sabaha
Yerle gök bend olmuş şemsinen maha
Üç bölük turnam çıkmış seyrangaha
Ayrılmam katardan telin ucundan
Üstümüzde bir nur doğdu dolunmaz
Her kula bir sevda vermiş bilinmez
Ya Ali bu dünya sensiz olunmaz
Çok emek sarfettim la'lin ucundan
Yaz gününün suyu bulanık akar
Kişi sevdiğine böyle mi bakar
Yaz bahar eyyamı bülbül yas çeker
Harına dağlattım gülün ucundan
Pir Sultan Abdal'ım Muhammet Ali
Yardımcımız olsun ol Hızır Nebi
Görmeyeli seni del'oldum deli
Halini sormazam ilin ucundan
<end>

<start>
Sıdk ile Ali'yi severim dedi
İtikadı beklenmiyor n'eyleyim
Güzel Şah yoluna iverim dedi
İkrara da bağlanmıyor n'eyleyim
Arz edip lokmayı yiyemiyorlar
Günahlı günahın diyemiyorlar
Yuyucular meyti yuyamıyorlar
Söz çok amma söylemiyor n'eyleyim
Hak ile tercüman lokma yenmiyor
Her günah sorulup derman olmuyor
Anınçün nüfuzlar yerin almıyor
Söylesem de dinlenmiyor n'eyleyim
Şab ile şekeri seçemiyorlar
Hak edip dünyadan göçemiyorlar
Günahlı günahın açamıyorlar
Şimdi haber anlanmıyor n'eyleyim
Pir Sultan Abdal'ım özün yoklamaz
Kulum der de pir eşiğin beklemez
Ben sofuyum deyü nefes saklamaz
Şimdi nefes saklanmıyor n'eyleyim
<end>

<start>
Tarikate ikrar verdim
Lanet Yezit'ten el yudum
Muhammet Ali'yi gördüm
Firdevs-i ala içinde
Allah bir Muhammet haktı
Rehberim kemendi taktı
Çekti pire teslim etti
Firdevs-i ala içinde
Pirden nasihatı aldım
Ben belimi bağlı gördüm
Kendimi Mirac'da buldum
Firdevs-i ala içinde
Ben kutlu postuma geçtim
Sekahüm şerbetin içtim
Ol saat kıl-kalden geçtim
Firdevs-i ala içinde
Didar defterine geçtim
Münkir münafıkı seçtim
Mezhebde Cafere düştüm
Firdevs-i ala içinde
Mehdi'ye vardır niyazım
İmamlara bağlı özüm
Şükür didar gördü gözüm
Firdevs-i ala içinde
Pir Sultan'ım dünya fani
Bizdedir Hakk'ın nişanı
Hakk'a kurban verdim canı
Firdevs-i ala içinde
<end>

<start>
Bir aşkın deryasın boyla
Kıyısı öte mi dersin
Bir gerçeğe hizmet eyle
Emeğin yite mi dersin
Nadanı kondurma bağa
Düşürür seni tuzağa
Şekerler yedirsen sen zağa
Tuti olup öte mi dersin
Arifler yola giderler
İrfanda sohbet ederler
Nişansız yari n'ederler
Can gönül kata mı dersin
Bellidir kalbi boş olan
Nişan verendir hoş olan
Hercaiye yoldaş olan
Menzile yete mi dersin
Pir Sultan Abdal coşmayan
Aşk küresinde pişmeyen
İlkin Hakk'a ulaşmayan
Sonradan yete mi dersin
<end>

<start>
Fetva vermiş koca başlı kör kadı
Şah diyenin dilin keseyim deyü
Satır yaptırmış Allah'ın laneti
Ali'yi seveni keseyim deyü
Şen kulların örüğünü uzatmış
Müminlerin baharını güz etmiş
On ikiler bir arada söz etmiş
Aşıkların yayın yaşayım deyü
Hakk'ı seven aşık geçmez mi candan
Korkarım Allah'tan korkum yok senden
Ferman almış Hıdır Paşa sultandan
Pir Sultan Abdal'ı asayım deyü
<end>

<start>
Evvel bu dergâhtan kısmet
Alır da var almaz da var
Tarikate kadem basıp
Gelir de var gelmez de var
Bazını almış destine
Hizmet ederdi dostuna
Ahd ile ikrar üstüne
Durur da var durmaz da var
Olayım der isen Hızır
İrfan defterine yazıl
Hak her yerde hazır nazır
Görür de var görmez de var
Hem bizim dolumuzdan
Çıkman sakın yolumuzdan
Pir Sultan'ım halimizden
Bilir de var bilmez de var
<end>

<start>
Yine kısmetimiz kaldırdı bizi
Ne yaman uzağa düştü yolumuz
İneyim gideyim Şam'dan aşağı
Nerde kaldı ana ata ilimiz
Kan olur garibin gözü yaşından
Haber almaz yareninden eşinden
Ağular da sızar canım aşından
Belki pire malum ola halimiz
Urum'un dağları İşçil ovası
Issız kalmaz yavru şahin yuvası
Urum'dan da Şam'a erler duası
Erler olsun kanadımız kolumuz
Pir Sultan Abdal'ım uzak yollardan
Helal olduk yücelerden bellerden
Bir zamanlar biz de gurbet illerden
Ne yaman gurbeti söyler dilimiz
<end>

<start>
Gönül ne yatarsın gaflet içinde
Doğdu seher vaktı kalk hacet dile
Özünü zulümden kurtaram dersen
Doğdu seher vaktı kalk hacet dile
Evliyalar enbiyalar varisi
Kalkar hacet diler gece yarısı
Çığrışır ötüşür arşın horozu
Doğdu seher vaktı kalk hacet dile
Evliyalar enbiyalar bilüşür
Müezzinler Allah Allah çığrışur
Gökte aziz melaikler seğrişür
Doğdu seher vaktı kalk hacet dile
Allah'ım cömertsin cömert ganisin
Halil gelsin hulle donu biçilsin
Rabbim uyumazken sen ne uyursun
Doğdu seher vaktı kalk hacet dile
Pir Sultan'ım sevdiğine ağlasın
Yezitler bağrına kara bağlasın
Mümin kullar dergahında eğlesin
Doğdu seher vaktı kalk hacet dile
<end>

<start>
Dünyanın üzerinde kurulu direk
Emek sayılmadan, sızlar bu yürek
Bu düzeni kim kurmuş bizler de bilek
Söyle canım söyle dinlesin canlar
Ocağa koymuşlar köşe taşını
Hak kollasın gerçeklerin işini
Bir gün ağrıdırlar senin başını
Söyle canım söyle dinlesin canlar
Adem eker yeryüzüne ekini
Ekin saklar yer altında kökünü
Ayıkla gör karasını akını
Söyle canım söyle dinlesin canlar
Pir Sultan Abdal'ım farz eylesinler
Yola gelmeyenden edilmez minnet
Cümlenin muradı dünyada cennet
Söyle canım söyle dinlesin canlar
<end>

<start>
Dünya benim diye göğsünü germe
Dünya kadar malın olsa ne fayda
Söyleyen dillerin söylemez olur.
Bülbül gibi dilin olsa ne fayda
Kurtulamazsın Ayrail`in elinden 
Bir gün olur çıkarırlar evinden
Allahç`ın ismini koyma dilinden
Dünya kadar pulun olsa ne fayda
Sende dersin söz içinde sözüm var
Çalarsın çırparsın oğlum kızım var
Senin şunda  üç beş arşin bezin var
Bütün dünya malın olsa ne fayda
Yalan söyler kov gıybetten geçmezsin
Helalini haramını seçmezsin 
Kesilir nasibin su da içmezsin
Akan çaylar senin olsa ne fayda
Pir Sultan Abdal`ım çökse otursa
Külli günahlarım alsa götürse
Dünya benim diye çekse getirse
Dünya sana baki kalmaz ne fayda
<end>

<start>
Gel seninle ahd-ü peyman edelim
Ne sen beni unut ne de ben seni
İkimiz de bir ikrarı güdelim
Ne sen beni unut ne de ben seni
Aman kaşı keman elinden aman
Sürdük sefasını etmedik tamam
Ehl-i irfan içre olduğum zaman
Ne sen beni unut ne de ben seni
Hem saza mailem hem de sohbete
Hem sana mailem hem de devlete
Aşkın ile düştüm diyar gurbete
Ne sen beni unut ne de ben seni
Yarimin cemali güneşte mahı
Sana aşık olan çekmez mi ahı
Getir and içelim Kelamullahı
Ne sen beni unut ne de ben seni
Abdal Pir Sultan'ı çektiler dara
Düşmüşüm aşkına yanarım nara
Bakın hey erenler şu giden yara
Ne sen beni unut ne de ben seni
<end>

<start>
Gözleyi gözleyi gözüm dört oldu
Ali'm ne yatarsın günlerin geldi
Korular kalmadı kara yurt oldu
Ali'm ne yatarsın günlerin geldi
Kızılırmak gibi bendinden boşan
Hama'dan Mardin'den Sıvas'a döşen
Düldül eğerlendi Zülfikâr kuşan
Ali'm ne yatarsın günlerin geldi
Mümin olan bir nihana çekilsin
Münafık başına taşlar üşürsün
Sancağımız Kazova'ya dikilsin
Ali'm ne yatarsın günlerin geldi
Şah'ın geleceğin bir gün duydular
Yezitler lânet gömleğini giydiler
İmam Aliyyürriza'ya kıydılar
Ali'm ne yatarsın günlerin geldi
Pir Sultan Abdal'ım bu sözüm haktır
Vallahi sözümün hatası yoktur
Şimdiki sofunun Yezit'i çoktur
Ali'm ne yatarsın günlerin geldi
<end>

<start>
Men aref sırrını kardaş
Bildim sanma bilemedln
Ölmeden öl şu dünyada
Öldüm sanma ölemedin
Göçmeden dar-ı fenadan
Samanı ayır daneden
Kuş gibi iki kez anadan
Geldim sanma gelemedin
Boz bazınan kaz kazınan
Vaz vazınan vız vızınan
Beş vakti bir niyazınan
Kıldım sanma kılamadın
Gerek gücen gerek kakı
Gerek Dürr-i Meknun oku
Sen bu amel ile Hakk'ı
Buldum sanma bulamadın
Mürşit bir ince elektir
Ondan elenmek gerektir
Benlik bir dipsiz külektir
Doldum sanma dolamadın
Pir Sultan Abdal'ım pirdir
İkrarına duran erdir
Cümle sırra aklın erdir
Erdim sanma eremedin
<end>

<start>
Mescidim mihrabım üstad işidir
Yola secde kılmak farz oldu bize
Bir musahip gerek yola gitmeğe
Evliya buyruğu arz oldu bize
Pir Eşiği Kabe Muhammet mihrap
Özün turap eyle dört kapını yap
Şu dünya fanidir hem hane harap
Güvenme faniye bahara yaza
Cehd eyle halini yoluna uydur
Yoluna uymazsa emeğin zaydır
Nefsine cellat ol canına kıydır
Açılsın güllerin hem taze taze
Ser nedir muhabbet canım arzular
Yol içinde hesap çoktur gaziler
Derdim çoktur yarelerim sızılar
Er olan dayanır bal ile tuza
Pir Sultan Abdal'ım yola gelince
Yolda varlığını ele alınca
Dört kapıya kırk makama erince
Kim bahane bulur şol kamil söze
<end>

<start>
Ne güzel de muradıma ererken
Felek beni nazlı yardan ayırdı
Ak gül kırmızı gül dererken
Felek beni nazlı yardan ayırdı
Kızardı kayalar don giydi dağlar
Yeşil yaprak ile bezendi bağlar
Yar ile sahraya çıktığım çağlar
Felek beni nazlı yardan ayırdı
Demir kafes idim doldum ıssıldım
Kurulu yay idim durdum kasıldım
Yemeden içmeden sudan kesildim
Felek beni nazlı yardan ayırdı
Yaz gelende yazı yaban yurt olur
Ak sürüye kara koyun kurt olur
Sevip sevip ayrılması dert olur
Felek beni nazlı yardan ayırdı
Pir Sultan Abdal'ım inem yarışam
Yarışam da ummanlara karışam
Başına gelmiş yok varam danışam
Felek beni nazlı yardan ayırdı
<end>

<start>
Sabah seherinde niyaz ederken
Pirim Hacı Bektaş Veli'yi gördüm
Sundu ab-ı kevser mest olmuşum ben
Kanber'in elinde doluyu gördüm
Balıklar oynaşır Baki gölünde
Kumrular söyleşir umran dibinde
Bağlar meyve vermiş baba yolunda
Gülü var dikensiz gülünü gördüm
Pir Sultan'ım eyder elinde harfi
Okur Hak kitabı bilir Aref'i
Ben vech-i ademde buldum Mushaf'ı
Yetmiş iki millet dilini gördüm
<end>

<start>
Bir kekik kokusu tüter sabahın seherinde
Denizde bir balık kayar, bir yıldız solar gökte
Ve sabah türkü gibi yayılır
Salyangozların izleri uzar toprakta
Otların arasında gider kaybolur
Bir salyangoz kadar olamadım, der şair
Ayak izlerimi tutmayan topraklarda yürüdüm
Unutmasını bilen kadınları sevdim
Trenle geceyarısı geçilen kentleri..
Şimdi bir soru işareti gibi kaldım şu dünyada.
Dokunup yaprakların üstüne düşmus çiylere
Uzanıp gölgesine bir portakal ağacının
Kulak vererek cırcırboceklerinin sesine
Bu şiiri uyku haliyle yazdım
Akdeniz bir çaydanlık gibi fokurduyordu az ötede
Biraz sonra kalkıp yüzümü yıkarım artık
Sonra bir kitap okurum, ya da çicekleri sularım.
<end>

<start>
Sevgili ölüm
Damarlarımı genişletiyor yalnızlık
Çağırıyor beni toprak kokusu
Odam dağınık
İğrenç bir sabah
Ağzımda hala alkolün buğusu
Sevgili ölüm
Uğulduyor kulaklarım
Bir tek nefes bile çekmediğim sigara
Parmaklarımı yakıyor
Bedenim
Bir de çocukluk
Yokluyor arasıra
Belki de evet belki de
Dönüş yok artık 
Hiç değilse benim için
Sevgili ölüm
Penceresinde mızıka çalan
Bir çocuğu anımsa
Ne zamanlar
Denizin karşısında
Sevgili ölüm
Artık anlıyorum şimdi anlıyorum
Ben hep yaşayarak
Seni büyütürmüşüm 
Gün gün...
1987
<end>

<start>
Kırkbeş yaşın kuyruğunu henüz yakalamışken
'İnsan İlişkileri' bölümüne yeni kaydoldum
Alnımın çatalında bir yorgunluk büyürken
Siz neyi kıskanırsınız?
Alkol diz boyu, oğlum sevgisiz, karım umarsız
Üç beş şiir yazdımsa mısra-ı berceste mi oldu
Kolumu ayağımı kırdım, özendiğiniz bu mu
Kurtları kovalamaktan kurdeşen döktüm
Gönlüm açık denizler kadar ıssız ve fenersiz
Bana çekinmeden 'alkolik' diyebilirsiniz
Taşikardi-ki kalbin 'aritmi' bozukluğudur
-Ben aritmetiği sevmem laf aramızda
Panik atak - ki dünyanın öcülerine karşı bir bastondur
Çekici ya da içki getirin ben sokağa çıkınca
Siz neyi kıskanırsınız? 
Şiir.....Ah, şu on parmağımın onu birden kırılsa!
<end>

<start>
Hayır hayır hayır hayır
Gökyüzünde bir çapak gibi duruyorken güneş
Evlerde oturmak bana göre değil
Elimde pergeller, gönyeler, iletkiler
Bir gülün hacmini ölçmeye kalktım
Yanıldığım kesin
Yenildiğim belli değil
Hayır hayır hayır hayır
Bütün şiirlerimi odanın duvarına astım
Ağzım kurudu tükürmekten
Ömrümü cm2'lere böldüm de bir türlü anılarımı Yazamadım
Sarı peruka takmış bir acı
Sokaklarda sürtüyor boyuna, barlarda benim adıma beş tek bir duble konuşuyor
Ancak ölümle diyor, ancak ölümle sağalır yara
Cebimde jeton var, uluslararası
Sylvia Plath'ı arıyorum, mezarında buluyorum konyağını yudumlarken
Bana daha bir incelmiş, ne bileyim daha bir güzelleşmiş gibi geliyor
Thank you very much! diyorum ve jetonumun soluğu tükeniyor
Cüzdanımda mor bir biletten başka bir şey yok
Gecenin son otobüsü çoktan gitti
Durdum ardından baktım
Güneşi sabah sabah burnunu karıştırırken yakaladım
Ay ağlıyordu ve bilmem kaç milyonuncu kez öldüğünü sanıyordu
Parkta çükünden su fışkıran o tuhaf melek heykelinin önünde yüzümü yıkadım
Kar yağıyordu usul usul
Hayır hayır hayır hayır
Paltomun yakasını bir daha kaldırdım, atgözlüğü gibi
Yalnızca önümü görmek istiyorum artık
Kızılay'dan Ulus'a doğru yürürken yolda Pink Floyd için üç şarkı sözü yazdım
Küllerini suyla yoğurup bir hamur yapmak istedimse de boşuna
Doymadı karnım
Radikal takılıyorum son günlerde
Ultra-yalnızlık sokağından geçtiğimden beri
Dün annemin aynasına bir boyunbağı astım
Ve üstüne yapıştırdım on yıl önceki resmimi
Bu kadar bendeki nostalji
Hayır hayır hayır hayır
İpsizin biriyim, doğru
Kendime oniki formalık kara bir defter aldım
Oturdum sarı şiirler yazdım
Artık bana kim inanır
Güneş ve ay yerli yerinde duruyorken
Ve ben sonsuza dek kova burcunun çocuğu
Sanki bir yağmur yağsa oluklardan gök boşanır
Yüzüme öyle dönüp dönüp bakma
Bana artık herşey yakışır
Terzim dünya çünkü, o ki kimlere neleri yakıştırdı
günlerini ölüme teğelledi
ölümlerini unutuşa kopçaladı
Hayır hayır hayır hayır
Duymak istemiyorum artık tek sözcük bile
Niye ben, neden, böyle mi olmalıydı
Aklımı her hafta temizleyiciye vermek
Aç karnına yuvarlamak binlerce birayı
Niye ellerim ceplerimde hala
Niye bir yumruk durumunda değil
Dünyada bir tek insanın bile
Kuracağı bir şeyler vardır
Hayır yaşam hayır ölüm hayır su hayır toprak
Hayır hayır hayır hayır
Çok mürekkep yaladım
ama tükürüyorum burada hepsini
Bütün sözcüklerini
Okuduğum kitapların
Yazdıklarımınsa arasından bilmem ne kalır
Aynalarda her sabah her sabah
O cam kırıklarından oluşmuş yüzü görmekten bıktım
Hiç değilse elişi kağıtlarım olsaydı
İpsiz uçurtmalarım
Göğe fırlatılan bir naylon tabak gibiyim
Ve kendi kollarıma atılıyorum her keresinde
Hayır yalnızlık hayır kimsesizlik hayır sıla hayır gurbet
Hayır hayır hayır hayır
Gezinip dururum yıllardır
Koltuğumun altında
Radarlardan kurtulmuş üç beş kitap
İyi demlenmemiş bir çay gibi kaldım
Kırdım dolduğum tüm fincanları
Bana iyilik edenlerin yüzüne tükürdüm
Ve sevdim düşmanlarımı
(Atılan güller solar, geride hep taşlar kalır) 
Hayır hayır hayır hayır
Ne saptan yanayım şimdi ne de baltadan
Kırdığım ceviz sayısı kırkı geçmedi daha
Ama hiç değilse az kaldı
Hele bir geçsin
Olurum iyi bir aile babası
Hayır akşam hayır yol hayır otobüs hayır ev
Hayır hayır hayır hayır
Ölüm ki ancak bir başka ölümle yıkanır
Teneşirler bu yüzden hep beyaz kalır
Kandan, pıhtılaşmış kandan bir anıt yükseliyor önümde
Gece artık bütün günü içeriyor
Ve ben umutsuzluk hakkımı elimde tutmak için
Bir sürü saçmalık yapıyorum
Bay garson, sizden özür diliyorum
Demek saat 0.2, demek ki servis çoktan kapandı
Bahşişin güneş olsun iyi mi
Hayır hayır hayır hayır
Toprakta yaralar açıyor her damla yağmur
Kovulacak bir kapı daha bulmak için
Yangın merdivenlerine tırmanıyorum ben
Annem niye böyle uzakta oturuyor
Ve otobüsler niye bu kadar erken
Geçip gidiyorlar ufkumdan
Şöförleri ölü, yolcuları uykusuz
Her gece oniki kilometre yürüyorum
Köstekli saatimi rehin bıraktığım için
Hayır hayır hayır hayır
Kardeşler, bu dünya bana göre değil
Kötü basılmış bir kitap gibiyim
Çamur duygusu veriyorum okuyana
Elimde bir gümüş zincir
Alnımda bir derin leke
Kar mı yağmur mu ne yağdığını bilmediğim bir gecede
Ey hayat, seni sevdiğim için özür diliyorum
Duruyorum önünde, düğmelerim ilikli, aklımın ipleri çözük
Hayır hayır hayır hayır
Yazmak umurumda bile değil
Okumak da bir rastlantıdır artık
Annem üzümlü kek yapıyor mutfağında
Karım akvaryumdaki balıklarla oynuyor
Okul-aile birliğinden gelen bir yazıyı okuyorum bense
Çiçekler bile sulanmaktan bıktılar
Ellerim titriyor, neden bilmem
Belanı mı arıyorsun be adam! 
Böyle diyor kimi görsem
Ne yapsam yağmurdan kaçırılmış bir şemsiye kadar saçma kalıyorum şu dünyada
Bütün insanlar tutuklanır sanıyorum
Ellerimi göğsümde kavştursam
Güneşi masturbasyon yaparken yakalıyorum o an
Hayır hayır hayır hayır
Ey hayat
Başımda lacivert berem
Önümde konyak durur
Beni oğlum, beni oğlum diye
Saracaksın ne zaman
Radikal bir çiçeğim ancak kendi saksısında açan
Annesini seven
Oğlunun okul taksitlerini ödemeye hazırlanan
Karısını ancak barışırken görebilen
Böyleyim, sulak toprakta gövermeyen tek ekin
Bilmem bir yerde durur muyum, durulur muyum
Alnıma dövülürse kara bir yalnızlık gibi ölüm
Arkamdan üç kulfallahi bir enam okunsun
Sonra naaşım Tekel kibritiyle yakılsın
Nasılsa gözyaşları söndürür
Hayır hayır hayır hayır
Bırakmayın, beni ölüm götürür
<end>

<start>
Octavio Paz ölmüş
Tarihsiz bir gazetede okudum.
Yalnızlığın labirenti... Benim şu an içinde yaşadığım evin bir çeşit tanımlaması bu. Bazen  o labirenti bir tabuta çeviriyorum o kadar.
Octavio Paz dün ölmüş.
Aradım demin evin altını üstüne getirdim sanki. Yok. Bende son zamanlarda eve her gelen konuğun bir kitap “götürdüğü” gibi paranoyalar oluştu ama biliyorum ki, o kitap burada evde bir yerlerde...

Octavio Paz. Şiirler. Güneş taşı. Çeviren Sait Maden. Tünel kazmak pahasına o kitabı bu gece bulacağım. Evime ‘tabut’ yakıştırmasını yaptığım için kendimi tekzip edeceğim. Yalnızlık zaten bir labirenttir. Ama bir güneş taşı her yerde bulunmaz.
Ne kadar aptalmışım. O zamanlar -ne zamanlar- bir “Her Yerde Bulunmayan Kitaplar Sözlüğü” hazırlamaya kalkmıştım. Yarasanın ‘sahaf’ pozisyonuna her ne kadar denk düşüyor gibi görünse de...
Düz yazı şiirin tökezlemesidir.
Ama  hiçbir yara izi yok dizlerimde.
Bir kuşluk vakti telefon çalar. Ben “Şu” der, kadındır. Hatıralarda güzeldir. Ama üstüste okunmuş şiirler gibidir. Hatıralarda güzel midir? Belki de yalnızca kuşluk vakitlerinde güzeldi.
Görüşürsün ve ellerini -nedense- hep ceplerine saklayasın gelir.
Octavio Paz sahiden ölmüş.
Bütün kitaplığı devirdim.Sarhoş ceketlerimin ceplerine bile    baktım: “Güneş Taşı” yok! 
Ey kendini bilmez kişi, ya o kitabı getir ya da kendin gel!
Mehmet Sönmez bile ölmüş.
Ölüm fotokopi makinesini çalıştırmaya görsün.
Kalbimde sardunyalar
Mehmet Sönmez de sahiden ölmüş
Ama bütün fotoğraflarında gülüyor.
Sevgilimin Bodrum’dan gönderdiği kartpostal
Can Yücel’in bir Siyasinin...”in kapağı.
Mehmet Sönmez.
Anlatıp duruyorlar: 1968. Asker Mehmet. Bodrum.
Ölüme en güzel uyak: 
En yakın dostumu yitirdim.
(Kalbim ıssız bir makamda
Hatırasız şarkılar dinler
Ne kaldı geriyeler...Sus.
Bir yerden sonra kendini bekler
Ölüm renginde bir kır çiçeği kopardım demin
Suya tutsam olmazdı... kopardım
Bir insan nasıl intihar eder
Hayat dersinde herşeyi sanki çözdüm de 
Bir bunu anlamadım)
Telefonumun nasıl çaldığını duymak için kendimi dışardan aradım az önce.
Boğuk ve yalnız bir telefondu.
Kendi hatırımı sordum: 
İyiydim. Çok iyiydim.
Bütün memelilerden nefret ediyorum.
Sarhoşluğum en ayık halimdir.
“Sayın abonemiz telefonunuz borcundan dolayı görüşmeye kapatılmıştır. Lütfen telefonunuzu açtırınız.”
Telefonum yalnızca çalıyor artık.
14

“Türkçe Sözlük” bile ayaklanıp gitmiş ya da benim boyum yetmiyor.
Telefonum artık çalmıyor bile.
Yarasa değil, Kırkayak! 
Yalnızca yürümek istiyorum.
Bir çocuk örtüldü üstüme sanki.
Ellerim günlerdir portakal kokuyor.
Hayırdır...
Az önce elektrikler kesildi.
“Bir bu eksikti”deki eksik olmayan bu gibi.
Yazının minesi soldu.
(Ama hizaya sokulmaz ki hüznüm benim
En sarsak çocuğuyum solgun bir devrimin.)
Şimdi şu odaya sazlı sözlü bir güneş doğsa
Yalnızlığın son piçi gibi
Kalakaldım karanlıkta.
Uçkurlarını çözüverse ampul...
Ne olur...
Kırk yaş... Kadınların ‘menopoz’ dönemi gibi bir şey sanırdım; ya da öyle derlerdi.
Sanki ben hep kırk yaşındaydım.
Adımı kime söylesem mahcup bir duraksama.
Ölüm bile hatırlamıyor artık beni.
Herkes ayılınca unutuyor, bense unutmak istediklerimi bile hatırlıyorum.
Sen idam mahkumuna sorulan o sorusun.
En büyük devrimci hareket yürümektir!
Her insan kahvaltı ederken gazete okur ben yazı yazıyorum.
Aynada en hamarat kadınların bile silmeyi unuttuğu o lekeyim ben.
Uzun gezmelere hasret bir otopark bekçisi gibi kaldım burada.Ya da bir benzin istasyonu...nasıl yürümek isterse artık.
(Ahmet Erhan yürüyüşe çıkıyor
Ve bağırsakları akasya kokuyor Ankara’nın
Kalbim henüz yarı yoldasın 
Ellerim üşüyor, parmaklarım
Şehirde özürlü bir kırkayağım.)
Takriben yaşıyorum.
Bu dünyada ne kadar kolay bir şey olmak ve ne kadar zor ‘bir şey’ olmak...
Bütün kadınlarım, ancak kendilerini aldattığımdan kuşkulandıkları   zamanlarda yazdıklarımı okuma gereğini duydular.
Gece. Karanlık güzel. Güzel karanlık...
Ey hayat, bana ölümü çok görme!
Ayaklarının otuzdokuzunu yitirmiş bir kırkayak gibi kaldım şu dünyada.
Her sabah dokuzdur saatler 
Ve her gün pazartesidir.
Yetimlerin bile tüyü bitti.
Hakkınızı helal edin.
Benim helal edeceğim bir şeyim bile yok...
<end>

<start>
Gökteki bulutlar yürğime yağıyor
Bende iki dünya çarpışıyor artık
Biri umutlu, devingen, gözüpekçe yaşıyor
Öbürü masalarda sarhoş ve ezik.
Toprağı avuçlarımda elliyorum usulca
Bir kum saati gibi akıyor ömrüm
Tükenecek bir gün o kumlar da, ey doğa
Tekrar doldurmak için kalacak mı
Güneş, daldan dala sıçrayarak yürüyor
Bir neden var mı mutlu olmamam için? 
Daha ne kadar  yaşadım ki şunun şurasında
Adını biliyor muyum bütün çiçeklerin?
Konuşturmayın beni, dilim sürçüyor
Alışkın değilim sözetmeye sevinçten, mutluluktan
Gideyim artık, kül atında kor gibi
Dursun onlar, dönüp üflerim bazen...
1983
<end>

<start>
Göçebe yürek
Kampana çaldı
Pılını pırtını toparlayacak sanki ne vardı
Bir kör bir topal
Ömrün 
Kısalıp uzayan iki çizgi arasında
Gelir gider
Ölümü yalnız bırakacak kadar
Durul artık
Oturmayı öğren İnternet’te bir sayfa aç kendine
Kurul artık
Danimarkalı akranınla hasbıhal et
Göçebe yürek
Bağdaş kur
Otur artık...
1999
<end>

<start>
<end>

<start>
Ay bu gece ne büyük, ne büyük anne
Deniz gümüş gümüş, ağaçlar sereserpe
Uyudum uyandım, sağıma soluma döndüm
Bir balık sıçradı sularda, duydum
İki uçurum gibi derinleşti gözlerim
Ben onları yıldızlarla, yakamozla doldurdum.
Ay bu gece ne büyük, ne büyük anne
Denizi bir halı gibi işledi yalım yalım
Sabaha hepsini sökecek, tezgahı güne
Bırakıp gidecek –ay yorgun işçisi doğanın
Güneş sürdürecek o yorgunluğu  kendince.
<end>

<start>
Yirmi dokuz çeşit ölüm buldum, bir de sen düşün 
Artık yağmur altında mı olur 
Nasılsa gözyaşları yosun tutmaz 
Bellek denen o orospu ardından koşturur da kimseyle yatmaz 
Bir gün gidenler de unutulur
Kaç şiir yazdım ki ölümden sözeder 
Kimi görsem daha ölmedin mi, der gibi yüzüme bakar oldu 
Arapçaları, İtalyancaları, Türkçeleri ayıramasam da 
Sıfat fiil ad zamir 
Ölümün sözlüğüne çalıştım yıllar boyu
Ey fiilden türeyen ad 
Dudaklarıma yakışsan da, bedenime bir türlü yakışamadın gitti 
Kulağa bunca hoş gelen bir sözcük olmasaydın şu Türkçede 
Başka bir şair olurdum belki 
Belki değil, kesin 
Ölüm 
        ölüm 
                ölüm 
                        ölüm
Yirmi dokuz çeşit ölüm buldum, bir de sen düşün 
Aklın kesiyorsa eceliyle ölmek gibi 
Ben yer veremedim bir türlü 
Yakıştıramadım bunu Türkiye'deki ölümün doğasına 
T.K.D. da kapatıldı işin kötüsü...
<end>

<start>
İncik boncuk satarım köylülere-işim bu
Atım yorulmazsa yorulmam- ekmek parası
Yağmuru sırtıma döker giderim-ıslak
Güneşi tepemde yakar yürürüm-sıcak
El değmemiş ipliklerim, patiskalarım var
Köy kızları! Köy kızları! Köy kızları!
Kahveye oturur bir çay içerim-yaşlılık
Kağıt oynayasım gelir, hal hatır sorasım
Niyedir içimdeki bu soğuk taş, bu yanlızlık? 
Açılmamış sandıklarım, yaşanmamış günlerim var
Silme acı, silme keder, silme yorgunluk!
İncik boncuk satarım köylülere-işim bu
Tarlaların kıyısından geçerim salına salına
Çalışan insanlar görürüm, arılar gibi
Çoluk çocuk güneş altında çiçek çiçek
Açmış gibi olurum, kıpır kıpır rüzgarda
Bağırasım gelir, sesimi onlara duyurasım: 
Leblebi çekirdek! horoz şekeri! susamlı helva!
1980
<end>

<start>
Yalınlık benimle kal, mavi göğümün
Enginliğinde uçan kuşların kanatlarına
Şiirler yazayım diye, onlar götürsün
Sevincini sözcüklerimin uzak ülkelere...
Yalınlık benimle kal, bir yaprağın
Yeşilliğinin altında damar damar yatan giz gibi
Baktıkça derinleşen bir şey
Okudukça yenilenen şiirler yazayım
Sözcükleri eğireyim gecenin saçlarından
Artık bilmiyorum bu serüven nerde biter? 
Hiçbir belirti yok, ama bu kargaşada bir tek
Şunu söylesinler gerisi umurumda değil:
Bu adam çiçeklere, kuşlara yeni adlar verecek!
1983
<end>

<start>
Ben yenildim, öyleyken de saçlarım uzarmış
                                                             (anladım
Hayatım ve tırnaklarım
Bir cenin umuduna aldandım
Yalnızım sapına kadar...ya erenler
Hüznümün alnımda münhal bir arsası var
Ölüm iki parsel... hayata kandım
Ben yenildim, böyleyim, tüyübitmedik ölüm
Ardımdan konuşur ve bankadaki hesabıma
                                                    (göz diker
Ben yenildim, 60 x 1,72 olarak yere serildim
İpim yok, ilacım eski... intiharı erteledim
1991
<end>

<start>
Sesim boğuk çıkıyorsa da
Aldırma
Nice dağlar kırdı onu
Nice denizler 
Savurdu
Sesim boğuk çıkıyorsa da 
Aldırma
Artık bir şeyler yapmanın
Zamanı geldi
Bazı şeyleri kırıp dökmenin
Bir kentin sokaklarını 
Yeniden keşfetmenin
Özlemleri çocukluk günlerini
Bir yağmur altında bırakmanın
Zamanı geldi
Sesim boğuk çıkıyorsa da
Aldırma
Nice anılar yordu onu
Nice özlemler böldü
Sesim boğuk çıkıyorsa  da
Aldırma
.
.
.
duyuyorsun ya..
1977
<end>

<start>
Yağmur, ağıt yak ardımdan
Karanlık sokaklar boyunca
Ben yurdumun özoğluyum
Kimseler yanmıyor bana
Yaprak yaprak içimde yalnızlık
Onun dalları dünyadır
Kendi göğümde bu sürgünlük
Bedenimdir ona tek sınır
Kimsenin bir şey söyleyeceği yok
Ben susarsam, konuşmazsam
Acı bile sustu artık
Yağmur, ağıt yak ardımdan..
1982
<end>

<start>
Gökyüzü maviliğinden soyunuyor
Gitsem kime, kalsam kimde, nereye kadar? 
Sılasızım işte, gurbetim de yok
Adres defterime adlar değil
Yalnızlıklar yazılıyor.
Bir yanda yurdum ve uçurum sözcüklerindeki
O sersemce, o saçma uyak
-Demek ki, iki sözcükle de bir şiir yazılıyor
Yüreğimi, yüreğimi bir bıraksam
Dünyanın telaşına katılacak
Yine birileri dağlarda kahraman
Salonlarda mümin oluyor.
Gökyüzü maviliğinden soyunuyor
Akşamdandır diyorlar, dünya hala dönüyorsa
Öyle dalgın, umarsız...
Sorsam neyi, bağırsam kime, beni kim anlar? 
Bir kaçık şair diyecekler
Anca yanlız, kanca yanlız...
1983
<end>

<start>
Leyli okudum ölümün okulunu
Beştaş oynayarak yıllarla
Yüzümde mecburi hizmet solgunluğu
Uçkuru düşük bir acının ayazında
Leyli okudum... aklım karışık, bıyıklarım gürdü
Ömrünü parselleyip, alkole imar izni çıkartmakla
                                                                          uğraşan
Bir memur, dayardı yüzüme yüzünü
Uzun uzun içerdik her akşam
Leyli okudum ölümün okulunu
Ben çalışkanıydım intiharların - ip, ilaç ya da
Sınıfta kaldım, okşadım diye oğlumu
Tayinim çıktı hayatın doğusuna...
1988
<end>

<start>
Bir el, son bir kez uzanırsa kâğıtlara
Yazacak ne kalmıştır yaşama ilişkin? 
Gitgide kendini biraz daha deşen şiir
Turuncu bir sokakta koşan çocuklara
Şimdi hangi anının büyüsünü sunabilir? 
Akdeniz, bir tek seni anlatmak isterim
Ötesinden bütün tanımların, yalnızca bir
Duyu, bir görüntü, uzun bir çığlık olarak
Çünkü ne bir mühür kaldı elimde artık
Ne de gönderlerime çekilecek bir bayrak
Yanıldım bir yerlerde, bir yerlerde tökezledim
Dünya bir yara olmuşken beni kim sağaltacak? 
Ki, kendiyle bile uzlaşmayan biriryim
Ateş bende yanar, su yine bendedir
Son bir kez duy beni, sar köpüklerinle
Damarlarımı nehir kılıp sana akar gibiyim.
<end>

<start>
Cunda'da bir yaz masalında
Kendimi rakıyla aldattım
Geceden rüzgarı çekip aldım
Yenildiğim bütün masalarda
Üşüdüm çevreme gülücükler saçtım
Bir yalnızlık karyolasına
Ölümden söz eden gazetelere
sarındım
Ben niye böyleyim, ey Dilara
kendimden çok uzak köprüleri yaktım
Oysa karım ve oğlum yanı başımda
Evime bir file bile dolduramadım
Özür diliyorum şimdi önüme kim çıksa
Bir yalnızlık sayfasında
Kendi ellerimi tutup ağladım...
<end>

<start>
Bu kez biraz uzun sürdü bu keder
İçime ağır bir taş gibi takılıp kaldı
Acı, takunyalar giyerek yürürdü yüreğimde
Sevincinse tüyden ayakları vardı.
Ve sorularım ne çoktu benim
Ellerim her taşın altını kuşkuyla aralardı
İnanmaz olurdum kimi, göğün mavi, yaprağın yeşil olduğuna
Gözlerim her renkte saklı bir karayı arardı.
Bu kez biraz uzun sürdü bu keder
Kollarımı iki yana açıp, dansetmek istiyorum
Mutlu olmak istiyorum, ey kuşlar, ey çiçekler! ..
<end>

<start>
Yağmur oldum, paranoyak oldum
Canım sıkıldı, bir votka içtim
Deniz kıyılarında ağlama noktalarını ben seçtim
Hiç değmedi gözlerim yaşlarına
Sabahı polis korkusuyla aydım
Durdum yaslandım bir iş ilânına
Bin kere evlendim ben bu Hayat’la
Bir kere adam gibi boşanamadım
Telef oldum, uzun bir şiirde
Baktım hiçbir naneye yaramıyor
Yaranamıyor gönlüm bu sulara
Deniz eskisi bir göl oldum
Adım ummandan uzak… belki çöl oldum
<end>

<start>
Daktiloma kağıt tak kadınım
Eski usül bir sevdamız olsun
İki kişiyiz şunun şurasında
-Denize ektiğimiz çapa daha duruyor
Gözlerimden sev beni kadınım
Noktalama işaretlerine aman dikkat etme
Sen yanlışı seçtin ta yolun başında
-Burası Kuzey, azıcık Akdeniz'e çek
Hep ölümü gösteren pusulalarla..
<end>

<start>
Paltomun bir cebine ölümü, bir cebine hayatı koydum
Bir cebine sevinci, bir cebine acıyı
Bana gelişini senin, sonra benden kaçışını
Paltomun bir cebine kahramanlığı, bir cebine korkaklığı koydum
Bir yanına dostlarımı, bir yanına düşmanlarımı…
Ne kadar çok şey var bu dünyada
Nefret edilecek ve sevilecek olan.
Paltomun bir cebine aklımı, bir cebine yüreğimi koydum.
Ancak böyle yürüyebildim.
<end>

<start>
Mutluluğum 39 derece ateşle yatar
Dünyanın 42 derece enlem 26 derece boylamında
Öğretirler Edremit’le Van arası kaç saat tutar
Kanadı kırık kuş hesabıyla
Hayatın dulu, ölümün ilk aşkıdırlar
Bu ülkede bir çift kulak ve göz olanlar
Ölüm tarihleri yazar nüfus kağıtlarında
Sarhoşluğum 80 dereceye çıkar
Meyhane taşradan musalla görünür amma...
Oturdum kalbimin nüfus sayımını yaptım
Bir iki dost çuvalla düşman
Ben ki iki lafı biraraya getirmeyi bilmem
Haklıdırlar her şeyde dostlarım ve düşmanlarım da
Ve mutluluğumuz 39 derece ateşle yatar
Öyle ya da böyle Türkiye mezbahasında...
Grevciler, şairler ve seracılar
Don olayı bekleniyor, son uyarı
Sinop’la Anamur arası bir kuş uçar
Kanadı kırık ama göğsü kınalı
<end>

<start>
Gözyaşım katmerlenir avucumda 
Bir gül açar delimtrak 
Kalbim göğsümdeki payanda 
Bu gece sarılıp yanyana yatsak
Yalnızlığı suvuran şu sokaklar 
Tekil ayakseslerinin çoğul sessizliği 
Ülkenin damarlarına ekmişler 
Bir ölçek korku, bir ölçek ölü gözü
Ve Türkiye'de şair olmak 
Her ahval ve şeraitte gülünç bir şeydir 
Çünkü vatanın bütün kaleleri zapt olunmuş 
Ve bütün tersanelerine girilmiştir
Yağmurum kalakalır kapımda 
Yarımyamalak bir hüzün rakıyla çiftleşir 
Salaş meyhanelerde yüzler morarınca 
Yalnızlığım aklanır, süt gibi olur.
Ve Türkiye'de şair olmak 
Gerçekten gülünç bir şeydir: Kutuplarda yangın! 
Kalbim, bugün başka biriyle çıkma 
Kötüyüm dalsızım duraksızım...
<end>

<start>
Boğuk boğuk bir siren sesi 
Güz yağmurlarının geri çekildiği aklımda 
Aklımda geceler boyu 
Çınlayan yalnızlık 
Cam kırıkları yağan kar üstüne vuran ayışığı 
Odam soğuk 
Sevgilim yok 
Bir yılbaşı ağacının bütün lambalarının söndüğü aklımda 
Anı bile değil artık 
Her gün bir arkadaşın öldüğü 
Aklımda, tütün kokan ağzım üstüne maydanoz yediğim ama yine de anneme yakalandığım 
Denizden yükselen buğu 
Güneş vurunca 
Portakal bahçelerinden dağılan koku 
Solgun şafak. Kırağı yeli 
Odam soğuk 
Sevgilim yok... 
Aklım, kırılmayı bekyelen bir lades kemiği.
<end>

<start>
Ölüm bile geç kaldıktan sonra 
Bütün ilkleri sona bırakmanın belki de tam zamanı 
Ben her şey bir ırmaktır sanırdım 
Bunun için günlükler tutmaya kalktım 
Ve tarihleri karıştırdım nasıl da
Aldım şapkamı gidiyorum şimdi 
İniyorum kentin çekirdeğine 
Kendime yeni dalgınlıklar buldum son günlerde 
Dev yapılar ufuk çizgisinin önünde birer parmaklık gibi 
Kırmaya kalksam çocuklar uyanacak 
Ben odama döneyim en iyisi
Öyleyse nice yağmur 
Niye bir kız saçı gibi sokaklarda 
Aynaya baksam kalbim görünür 
Aklımda gitgide büyüyen yara 
Bir ağacın en uzak dalı gibi sessizce çürür 
Ölüm, evet ölüm bile geç kaldıktan sonra
<end>

<start>
Oturuyorum günlerdir bir gökçekiminde
Sokaklara çıksam uçarı ruhum radarlara
                                          (yakalanacak
Öbürü gidip okul-aile birliklerine yazılacak
Yüzümün sağ yanını katlayıp sol yanına vursam
Sanki aynalar mı gücenecek
Katladım gidiyorum işte
Elma da desen armut da desen ben çıkmam
Ben çıkmam saklanırım böyle.

                                              (1986)
<end>

<start>
Ağlar asılmış
evlerinin önüne
yakalamak için yıldızları.
Akşam olunca 
yanan gaz lambalarını 
yem olarak kullanıyor 
bura insanları.
Yıldızlar 
bir gece olsun 
kanmıyor bu yemlere.
Ne bu düş gidiyor oysa 
ne de 
yoksullukları.
<end>

<start>
Ben her fırtınaya bir kanat verdim
Yollara düşemediğim bundandır şimdi
Nicedir silindi defterimden
Özgürlük diye bir sözcük, üç heceli
Her duyguda bir ikigen sonsuzluğu
Ne yapsam birbiriyle hiç kesişmeyen
Kendimi savurduğum sular da
Anaforlanarak geri dönüyor birden
Yalnızlık diye bir sözcük, üç heceli
Sen kaleminle bir daha geç üstünden
1984
<end>

<start>
Yurdum teneşire düşmüş toprak
Denizlerinde kendini yıkıyarak
Dur şöyle düşün bir nereden geldin
Ve kuşkulu nereye gideceğin
Mamak'ta sarılan sigaradaki kan kokusu
Duman duman savrulur birahanelere yalınayak
Yurdum teneşire durmuş toprak
Anla, kuğunun son türküsü bu
Belki ben yanıldım sakal bıraktım
Her gün oraklanan ekinlerini hiçe sayarak
Yanıldım da ne yaptım, kendime sapladım
Tırnaklarımı kınından çıkararak
Teneşir teşnesi yurdum, tecrit hücresi
Her karış toprağın her parmak taşın
Türkçeye yurtsama diye çevirmeseler şu nostaljiyi
Serseri olmazdım, boyunbağı takardım
Yurdum teneşire durmuş toprak
İşkencenin acının ve ölümün ortakpazarı
Al şu sekizyüzondörtbinbeşyüzyetmişsekiz  kilometrekareni
Ört altmış milyonun üstüne bir mezar olarak
1990
<end>

<start>
Kovulduğum bütün kapılara geri dönüyorum
Yurdum için, alnımda yaralarla
Ellerinde taşlarla herkes beni
Benimse aklım yitip giden dostlarda
Onca insan niye öldü - sormuyorum artık
Ölüm bile kılık değiştirmişken şimdi
Hala yaşıyor olmanın şaşkınlığı var üstümde
Sanki her doğan gün bir bağış gibi
Geçtim herkesin geçtiği yollardan
Ne yerineceğim bir şey var, ne övüncüm
Öyle yalın çıksın istiyorum ki sözcükler ağzımdan
Acısı acı olarak adlandırılsın bu ömrün
Kardeşler, size yine şiirler getirdim
Unuttuğumuz kimi duygulara ilişkin
Kırık dökük bir takım anımsamalar...
Hiç değilse şunu düşünün, nasıl geldi bu adam, 
       bugünlere kadar?
1983
<end>

<start>
Evlerde, güneşin kapadığı evlerde
Bir çocuğun güzel günler düşündüğü
Molotof kokteyl yaptığı
Bir ölçü cin votka nane likörü soda
Ve sonra birbirine bir güzel karıştırdığı
Bir ölçü ölüm hayat acı mutkluluk
Go home Amerika! Go home Amerika! 
-Altıncı filo büyük bir törenle karşılandı
On-onbeş kişilik bir topluluk
Sol yumruğunu gökyüzüne doğru kaldırdı
Dostlarımız gücenmedi bile
Babam o günlerden beri bir gül tutar elinde
Büyütür de sular kendisi sanatoryumda yatsa da
Go home Amerika! Go home Amerika! 
Heybeliada'ya her gidişimde dünyaya ne oldu diye sorar
Mersin'de gün geç doğar erken batar
O çocuğun gözleri yedinci filodur Akdeniz'de
Cemal abdül-Nasır'a selam götürür
En olur olmadık yerde gökyüzüne bakan çocuk
Güneş ay bulut merih uranüs satürn
Artık ne bulursan hepsini karıştırıp
Bir kokteyl yapabilir misin? 
Yedinci filo gün ışığında yola çıkar
Ve uğrar bütün limanlara...
1986
<end>

<start>
Her bardağı taşıran bir son damla vardır
Toprak gelince ölümle, meyhanelerde bir koltuk daha azalır
Damlaya damlaya gider Ahmet Erhan, sel olur gelir ölüm
Hayat buysa eğer meğer ki aldatılşdım
Yalnızım... sokağın zulasında bir köpek gibi kaldım
Islak bir köpek gibi ancak sabahla ayılır
Sürüklene sürüklene götürülür Ahmet Erhan
Komiserim, tebdil-i hayatta şiir vardır
Şimdi bir ölsem ve artık hiç konuşulmasam
Çocuğumun belleğini kefenimle silsem
Anlamam ki nicedir yaşım murada ermiş dölüm 
Neden her çocuğun ille de bir bir babası vardır
Oğlum, zaman ağır, gün ağır, gece acıya aşinadır.
1991
<end>

<start>
Seninle aynı lojmanda bana bir ev verseler
İstifa ederdim şerefsizim gerçeklerimden
Sabah geç akşam erken
Giderim gelirim
Haberim bile olmazdı saatlerden
Sen bir kompartman dolusu insansın
Havva'nın 20. yüzyıla aktarılmış renkli fotokopisi
Sen ey bir zamansızlıksın ki... ne zaman geleceksin
Her yerlere erken gelmekten rötarlı
Alnımda 1 sivilce büyüdü yokluğunda
3 kasa bira 18 paket Camel 23 damla göz yaşı
Simyadan kimyaya iltica etmiş rönesans yüzüm 
Her geçen gün biraz daha kazıdı aynaları
Altından nemi çıktı...24 ayar hüzün
Ben bu geceyi bitiririm de aydınlık nerde
Bu da güya aşk şiiri realizme seyrediyor
İş ekmek hürriyetle doldurdum seyir defterimi
Baktım ki  iş ekmeğe ekmek hurriyete yabancı
Bu alçak ironiyle yatmasam ben intihar ederdim
Benzemezdi bu Alacakaranlıktaki Ülke'nin en eski baskısına
Ederdim sonra Cumhuriyet'in uzak bir köşesinden sizi
                                                                          seyrederdim
Bir gün için votkanıza limon oldum iyi ki...
1990
<end>

<start>
Şiirlerimden 45 uzağım su anda
Görevli memura hakaretten yargılanmam zor
Adam, kabuğuma birkaç düzaçı  çiz
Bütün boş şişeler üstüme geliyor
Hafta sonu geceleri bana 'yamuk' atıyor
Kenarları ateşle çevrelenmiş bir üçgen midir
Beni boğan her şey ve devletlü yalnızlığım
Hiyerarşik tören sıralarında durup kendime baktım
Anladım, her pazarın bir pazartesisi vardır
Defterde bir 'pi sayısı' kadar yer bulamadım
Simetrik kadınlara daldım bir ara, üzüldüm
Sevişmenin karakökünü aldım, işlem sonuç vermedi
İkigen hayatlarıma sığınıp büzüldüm
Üşüdüm de.. meyhaneciler kocaman rakamlar yazdı
En son problemdim, kendimi çözdüm...
<end>

<start>
Gökyüzünde akan tek kişilik bir uçak gibi
Devletin hava sahasını daraltan
Böylece geçtim ölümlerden altyazılı bir şiirde
Kötü bir çeviriyle kendimi aldataraktan
Otuzlu yaşlar intihar yaşlarıdır
Ömrümüzün gazeli savrulur soluğumdan
Musluklar bozuktur, kadınlar şikayetçi
Bir küçük rakının üç günlere bölündüğünü hatırlatan
Ve şairlerin selaları yükselir meyhanelerden 
Çünkü otuzlu yaşlar intihar yaşlarıdır
Gitsem, kayıt mı olsam seçmen kütüklerine
Yoksa avluda uyuklayan köpekle mi helalleşsem...
1995
<end>

<start>
Omurgasız bir acı
Bedenimde uluyor
Tenha otobüslerin kız kokan yanlızlığında
Elim elimle buluşuyor
Kulağımın arkasına takıyorum ömrümü
Gecenin en olmadık
Saatlerine taşınıyorum
Bir şairin 
kendi halinde
Bıyığını ve şiirini fazlalık sayan...
Gitgide kendime 
Yakışıyorum
Ortayaş göbeğimi aynalardan sakınaraktan...
Gitgide kendime 
yakışıyorum
Ortayaş göbeğimi ayarlardan sakınaraktan
Bir alçak sakladı
Ve unuttu beni zulasında
Sanki
Bir ölüm başka bir ölüme
Miras bıraktı
Bitti 
Sandığım o mecara
Hep yeniden başladı...
1993
<end>

<start>
Alkol. Ve tütün
Ben ölümü bunlarla yendim
Ağaran bir tanın küf kokusunda
Sabah savaşlarında
Uçarı bir neferdim
Herkes işe giderken ben sızardım
Garip bir kitaba, tuhaf bir kitaba
Gün ışığından sözcükleri sağardım
Sığardım kendi dünyama
Ekmek, ve kadın
Ben hayata bunlarla yenildim...
1993
<end>

<start>
Aynaya baktım, sahiden yaşlanıyorum
Çocuğumun boyu belimi geçti
Gözlerimde tuhaf bir uçurum derinliği
Alkolden mi? Yok. Ben sadece akşamları içiyorum
Okyanuslardan sığ sulara erişmenin tedirginliği
Kimse farkında bile değil, bakıyorum
Sevmezdim, gidip duvarlara yazılar yazıyorum
Alnımda bir başkaldırının soluk izleri
Polis amca, diyesim geliyor, polis amca
Çocuklara bu gecelik işkence etme! 
Türkiye saat 24'te demokrasiye geçecekmiş 
Öyle diyor yorumcular bütün özel TV'lerde
Aynaya baktım, sahiden yaşlanıyorum
Polisler yaşlanıyor: Demokrasi gelecek! 
Elektrik konutlarda ve sanayide kullanılacak
Türkiye büyük ülke, elbette biliyorum
Yağmurun üstünü kanla kapatıyorum...
1992
<end>

<start>
Yağmur eritti elimi, yüzümü
Bu dünyada bir yürek kaldım
Acılar burdu düşlerimi
Kanıksanır oldu ölüm denen şey
Şaşırdım, ürktüm, ağladım.
Bu iş de burada biter
Yarın bir bilet almalıyım
Nerede olursa olsun diyerek
Geceyarısı kayıp giden trenler
Uykularımda koca bir engerek
Kendimi ölümün olmadığı
Bir dünyada bulmalıyım
Yorgunluğumu, tedirginliğimi
Boynumdan bir kement gibi çıkarmalıyım.
Yağmur eritti elimi, yüzümü
Bu dünyada bir yürek kaldım.
<end>

<start>
Bu nemli, bu bunaltıcı gecelerde, pencerenin
Önündeki dallardan bir kafes örerim kendime
Güneşli günlerde doğurmuş anam beni, neyleyim
Gökle denizin seviştiği yerlerde gün boyu
Bıkıp usanmadan bakmam için, evime mavinin
Bütün tonlarında perdeler astım sevdiğim
Gece, düşlerde sürdüreyim diye bu yolculuğu
Bir güneş saatiyim ben kendi halimce
Bir günebakanım belki de, doğudan batıya dönerim
Alnı gökyüzüne dönük bir güneş çocuğu...
Bu karanlık, bu ıssız gecelerde
Yıldızları bir küpün içinde toplayasım gelir
Benim güneşim birikimdir belki de
Yıllarla, aylarla, günlerle açıklanabilir
Mutluluk, onun gözünün içine bakmaktır sevdiğim
Onu bir simge kılmaktır, bir ad vermektir
Ben güneş dedim ona, sen su de, çiçek de
Aksın ömrün yeter ki doğayla birlikte...
1983
<end>

<start>
Şair, dünya sana küsmüş diyorlar
Sen barışamazken kendinle bile
Her varlık beyninin bir uzantısı olsa neye yarar
Çığrından çıkmış bu evrende?
Doğanın bir anlık dalgınlığından doğdun
Suyun toprağın yanlızlığından
Hep kendi içinde yürür durursun
Tanrıların gücenik kalması bundan
Kumdan kaleler yapıp bozmakta üstüne yoktur
Beş duyunu yüzle çarptığın görülmüştür
Şimdilik yirmidört bilinmeyenli bir denklem 
                                                                        [yaşamın
Bir gün elbet aylara, günlere de bölünür
Şair, dünya sana küsmüş diyorlar
Enlemleri boylamları birbirine karıştırdığın için
Bizimle uzlaşmadı, diye bağırıyor dinibütün olanlar
Sonun kötüye varacak, bildiririm..
                                                                1982
<end>

<start>
O, çoksesli kemanların
Parmakları kırık virtiözüydü
Göğe doğru burulmuş yağmurların altında öldü
Yüzünde yaşanmamış hülyaların
De ki minesi soldu
O upuzun gecelerin
Saçakaltlarında ıssız bir yarasa
Bir şeyleri bekliyordu ama neyi kimi
Düdüklerini evde unutan bekçilerin
Sokaklara karşı özrü gibiydi
O, derin yalnızlıkların
Kalabalıkla çarpıştığı bir köşe başıydı
Utangaç sıkıntılı mağrur
Yaşamak bir özürse kabahatinden büyük
Ölümü kendinden menkul
Bir tek kendini ağlattı mendebur...
Cihangir,20.09.2001
<end>

<start>
Adını büyük harflerle başlattığım Hayat
Gitgide dayanılmaz oluyor
Buzdolabında çocuk ölüleri
Sokak korkusu, anason yalazı
-Beni niye kimseler sevmiyor? 
Ki ben Hiçlik’e adanmış bir asansör kuğusu
Üçüncü kattan sonrasını hatırlamıyorum
Boynumu büküp kıvrılıyorum
-Ama niye beni hiç kimseler sevmiyor?
Kendi küçük harflerime sığınıyorum...
1999
<end>

<start>
Damarlarıma yeniden yayıldığını duyuyorum kanımın
İçtenlikle söylüyorum, seviyorum bu hayatı
Ölmek istemiyorum ama ölebilirim şimdi
Varsa ölümümün bu dünyaya bir yararı.
Koca bir çınar gibiyim, az da olsa yaşım
Kopmaz köklerim var hayatın yüreğinde
Şimdi ağlayıp sızlanan körpe dallarım
Onlar toydur biraz, başları gökyüzünde.
Yaşamak, bizim en büyük özgürlüğümüz artık
Acıların, gözyaşlarının da bilincine vararak
Bağırıp çağırmadan, boyun büküp ağlamadan
Yaşamak… Enginlerde salınıp, yücelerde coşarak.
Bağırıyor içimde bir kuş, durmadan bağırıyor:
Şair, bir taşı oyup da içine girmenin zamanı geçti! 
Bir kez daha gülümseyerek yanıtlıyorum onu:
Ağladım. Biraz rahatladım. İyiyim şimdi.
<end>

<start>
- Oğlum Deniz'e -
Ben bütün yenilgileri yaşadım
Kalmadı sana hiçbir şey
Oğlum, biricik muradım
Bir su damlasıdır kapıyı gözler.
Tükürür gibi bakıyor yüzüme dünya
Kırılmış ağacımın o tek sürgüsünü
Oğlum, biricik muradım
Benden ötelere döndür yüzünü.
Uzun bir sözcükse ömrüm
Oğlum, son iki hecesin sen
Günüm geceye ilikli
Yanımda yok bir kimsem.
O küçücük odada soluğun
Mavi resimler çizer havaya
Avludaki kiraz içini çeker
Elma, armut, akasya.
Artık evin erkeğisin sen
Erkencisin bu konuda
Seninle büyüyecek bil ki
Uzaktaki şu baba.
Geçip gidiyor günler
Boğuk bir sis altında
Elimin ucunda defter
Köpürüp duruyor boyuna.
Ne yazdımsa oğlum
Bugüne kadar böyle
Sanki bir yaz günü
Savruldu akşam esintisinde.
Geçip gidiyor günler
Evim uzak, yol yakın
Ölüme kedere, acıya
Cinnet, cehennem, intihar…
Gecenin son otobüsü
Hoşçakal oğlum
Alnımda bir seğirme
Yüreğimde hüzün.
Gecenin son otobüsü…
Şimdi soluk bir ışık
Gençliğimin kenti
Dönüş yok artık.
Gecenin son otobüsü..
Götür beni uzaklara
Gecenin son otobüsü
Oğlum gelir nasılsa.
Yağmurun diliyle konuştum
Uzandım taşların eliyle
Oğlum seni düşündüm
Galata'da eski bir evde.
Denizin dikeninde uyudum
Uyandım ter içinde
Oğlum seni düşündüm
Geçmiş zaman kipinde.
Yolların arklarından baktım
Gözyaşların merceğiyle
Oğlum seni düşündüm
Hasretlerin ikliminde.
Deniz.. Ölümde bile..
Oğlum unutma adını
Sana boşuna konulmadı o
Oğlum unutma adını
Göğe çizilen resimleri hatırla
Oğlum unutma adını
Dağları teğelleyen suları
Oğlum unutma adını
Kardeşliği, cesareti ve yanılgıyı
Oğlum unutma adını
Tarihe karşı yürüyen bedenleri hatırla
Oğlum unutma adını
Ve tarih olan sonra
Oğlum unutma adını
Hep ipte olacak boynun
Oğlum unutma adını
Yaralı, acılı bir yurdun
Oğlum unutma adını
Kanı, çiçeği olarak..
Deniz.. Unutma adını…
<end>

<start>
Kiraz mevsiminde rakı içmedim
Yatmadım olmadık kuytuluklarda
Serumlarla doldur boşalt yaparken bedenim
Bekledim sessizce gönlümün ücrâlarında.
Dünyaya yine de bir ağırlıkmış hacmim
İzmit'te bir sevgili, ölüm oruçlarında iki çocuk yitirdim
Ne ilgisi var, Türkiye buralar
Alnımı toprağa yapıştırıp yürüdüm
Şairler, hükmüm bir kör tırnak kadar
Kalksam attığım her adım kan kuyusu
Otursam sağım solum uçurum
Kimyama derbeder hayatlar karışıyor
Ölsem sanki buğum camlarda yaşıyor
Kiraz mevsiminde rakı içmedim
Demek ki İstanbul bana böyle yakışıyor..
<end>

<start>
Kalbim, sen hâlâ burada mısın? 
Şol bedende gurbette mi, sılada mısın? 
Alkol, taşikardi, panik atak
Maceran bir gün tıp dergilerini çalkalayacak
Kalbim, sen hâlâ burada mısın?
Aklımı avuçladığım yerdeki o kanrevan kahrım
Sevgilim ki, adının ilk harfini ancak hatırladığım
Ağaçlara kazımak için şimdi kim uğraşacak? 
Ama yine de bir resmin olsaydı dönüp bakacak
Gözlerime bulaştığı anda sulu aynaların.
Kalbim, sen hâlâ burada mısın?
<end>

<start>
Martılar kadar aç, çığlık çığlığa
İstanbul, ne yapsam evimden görünüyorsun
Mendil satıyor, el açıyorsun
Silinecek camım yok, keşke olsa
İstanbul, acıyla coşkuyu karsambaç yapıyorsun
İtelerdim ömrümü süpürgemin sapı kalsa
Ama sen kendi dulluğunla övünüyorsun
Tarihin saklı duruyor sarnıçlarında
Sen ne kadar fahişeysen, Ankara öyle bekar
Yüzüm solgun, şaştı yolum... benden bu kadar!
2001
<end>

<start>
Mevsimim bitti farkındayım
Kalem kal'aya dönüştü
Ey, garip şairler, sizi ey
Nasıl sevdim bilemezsiniz
Şimdi yaldızlı açıklama ve pul istersiniz
Kalbim donarken, kağıdım yandı
meselm buydu, farkındayım
Hayat'a hep uzaktan baktım
Korkum kendimeydi, kendimleydi ey
Sol cebimde hep kör bıçak hüznü
Nasıl sevdim, ey garip şairler, sizi ey
Mevsimim bitti, bağışlar mısınız...
<end>

<start>
Yatıya kaldı ömrüm olmadık acılarda
Yorgan döşek
Anladım ki şu dünyada 
Damarlarındaki kana daha ziyade şeyler de eklemek gerek
Kalbim uyuzgezer sanrılarda
Boğuntulu camlarda tütsülenir durur
Nedir nedendir çok mu kötüdür
Arasıra tökezlemek ve diklenmek pahasına
Ancak uçurumlar elverir bana...
1 Haziran 2001
<end>

<start>
Bir işçinin, elinde ekmekle evine döndüğü o yerdir
         mutluluk
Akşamüstü, çocukları cıvıldayıp dururken
Derin bir iç çekiş, tatlı bir yorgunluk
Ve yüzüne yayılan gülümseme birden...
Mutluluk, kelebek olup uçmasıdır ipek böceğinin
Irmağın denize kavuşturmasının bir adı olmalı
Mutluluk, beşikte uyuyan ilk çocuğuna bakmasıdır 
          bir annenin
Duyarak memelerine dolan sütün çılgınlığını.
Mutluluk, bir acının bilincine varıp da onu dönüştürmektir 
Yaşamın sonsuzluğunda karar kılan bir umuda
Sevgilinin boynuna dokunduğunda duyulan ürpertidir
Öpülan ilk dudak, içilen ilk sigaradır belki
Denizden yükselen kokudur sabah karanlığında
Kabullenmektir yani yaşamı, acısı ve sevinciyle
         aynı boyutta
Yalnızca yaşamaktır belki de kimbilir...
Ne yerdedir, ne göktedir o- değil mi Abidin? 
Mutluluğun resmini yaptın mı bilmem
Ama ben onun şiirini yazmak isterim...
1981
<end>

<start>
Burada bitiyor bir sevda, yenisi nerde
başlar; ya da başlar mı bilmem? 
Kendi derinliğiyle dolan bir kuyu mu
yüreğim; kendi boşluğuyla yetinen?
Burada bitiyor bir sevda, ele avuca
sığmayan kederler, kimi gülüşler ve bir
o kadar da unutulmaya yatkın anılar
bırakarak geride; belki birkaç da şiir…
Sürüp gidecek yaşamım, kimi yerlerde
sanki yeniden okur gibi bir romanı
ve gülümser gibi yine aynı şeylere
sıkıntılı, dalgın; çoğunlukla acılı.
Burada bitiyor bir sevda, kaldım işte
yine dağlar, uçurumlar arasında bir başıma.
Burada bitiyor bir sevda, önsöz gibiydi
bir çağrıydı, daha nice yeni sevdaya.
<end>

<start>
Çok uzakta biri var sanki beni bekliyor
Günlerin ayların yılların tükendiği bir yerde
Çok uzakta biri var...
Tüylerimin seyirmesinden anlıyorum
Ayaklarımın geri geri gitmesinden
Her şehirde ve nedense biraz soluklanıyorum
Önümde hep ikinci bir kadeh
Sağımda solumda sarmaşıklar zakkumlar
Durup durup ardıma baktığım doğru
Çok uzakta biri var...
Burcumun üstüne iliştiriyor burcunu
Düşünerek uzaklaşıyor benden
Unutarak yakınlaşıyor sanki
Çok uzakta biri var
Kaçarak seviyor beni..
<end>

<start>
Pencerene kar buğusu bıraktım
Belki adımı yazarsın diye
Belki beni çizersin diye
Pencerene kar buğusu bıraktım
Külüm şenlendi, kanım ısındı yine
Neye baksam kar, neyi görsem kardan
İplik iplik tütüyorum göğün bacalarından
Belki beni seversin diye
Kar soludum sanki, açtım
Pencerene kar buğusu bıraktım…
<end>

<start>
I
Göğün karanlık denizlerinde yelkenlerini şişiriyor ay
Ülkeme bakıyorum uzayıp giden bir gecede
Suskun ve boynu bükük yalnızlığında bir sokağın.
Elimde henüz açmamış bir gül var
Ve boşanmayı bekleyen bir konuşma isteği dilimde
Perdeleri çekilmiş, kapıları sürgülenmiş evlerde
Yaşayıp giderken halkım.
Rüzgara bırakılmış bir mumun alevi gibi
Titriyor bakışlarımda bütün görüntüler
Tabak, çatal sesleri geliyor çok derinlerden
Fısıltılı konuşmalar, ürkek gülüşmeler…
Çocuklar, ilk silah sesinde yaşlanacakmışcasına
Sıkıca tutuyorlar oyuncaklarını
Ve bir namluya dönüşeceklerinden kuşkulanarak çiçekler
Kırmak istiyorlar saksılarını
Yitirecekleri ne kaldı şimdi onların? 
Doğan ve batan günlerle de var mıdır artık bir alıp verecekleri? 
Birbirlerinin yüzlerine bakıyorlar evlerinde
Güçlükle yorumlamaya çalışırcasına bir şeyleri
Öteki dünyalara ve düşlere dair kimi duygular
Usul usul yer değiştiriyor
Acımasız ve dünyasal olan birtakım kederlerle.
Her sabah evlerde yaşlı kadınlar uyanıyor
Yüzlerini yine dönüyor kıbleye, yine kalkıyor
Sabahın alacakaranlığında gökyüzüne elleri
Dilleri yine Tanrı’ya bir şeyler yakarıyor
Ama titriyor, yalancı bir çocuğun dili gibi.
Tedirginlik ve acı. Böyle yaşar halkım.
Evlerde, sokaklarda, yarınlardadırlar
Ağa vurmuş bir balık kadar yorgun…
II
Saatin kaç olduğunu biliyor musun? 
Ben anlayamıyorum gece mi, yoksa gündüz mü? 
Üç gündür yağmur yağıyor bu evlerin,
Bu ağaçların, bu yolların üstüne.
Sular alıp götürüyor sanıyorum
Ellerimi, ayaklarımı, yorgun yüzümü…
Günlerdir dökülüyor her yanım.
Saatin kaç olduğunu biliyor musun? 
Duvarda çiviye asılı bir takvim sallanıp duruyor
Her sabah birileri gelip, bir yaprak daha
Koparıyorlar ondan görünmez elleriyle.
Üç gündür yağmur yağıyor
Yakıyor artık ellerimi kitaplarım.
Dışardan zincirleme silah sesleri geliyor…
Üç gündür gökyüzü kanıyor
Dönüp duruyor kentin üstünde ara vermeden
Nerden geldiğini bilmediğim bir helikopter
Her yanım yara bere içinde neden? 
Arkadaşlarım şimdi nerdeler? 
Bir yumruk iniyor sırtıma, neye uğradığımı bilmeden.
Kahvede oturmuş kitap okuyordum
Kahveci ellerini boyuna önlüğüne siliyordu
Birdenbire silah seslerini duydum
Dışarda gelin telleri gibi bir yağmur yağıyordu…
Burası benim evim mi, ne oldu bana? 
Ya bu kanlı sargı, sızlayıp duran başımda? 
Yağmur dineli ne kadar zaman oldu söyle? 
Kanlar içinde yıkılıyordu biri boylu boyunca.
Herkes bir şeyler söylüyordu kendince
Tedirgin gölgeler kollarıma giriyordu
Sonrasını şimdi hiç anımsamıyorum.
Saatin kaç olduğunu biliyor musun? 
Niye böyle uzak bana, ellerim, ayaklarım? 
Her yanım uyuşmuş, öldürseler duymam
Ülkem şimdi niye bu kadar yakın? 
Kollarımla sarabilirim sanki, uzansam…
III
Nicedir akşam kara bir kefen gibi geriliyor
Bu acılı, bu yoksul ülkemin üstüne.
Perdeler örtük, kapılar sürgülü
Polis arabaları dışında kimseler yok sokaklarda
Ay, bir boşluk arıyor sekerek gökyüzünde
Nicedir akşam, kara bir kefen gibi geriliyor
Bu acılı, bu yoksul ülkemin üstüne.
Cebinden bir sigara çıkarıp yakıyor bekçi.
Bir köpek ürmesi. Haberleri veriyor televizyon.
Dalında kaldı karanlıkta açan erik çiçeği
Kimseler görmeden solup gidecek yarın.
Tek tük arabalar geçiyor yoldan
Bu karanlığı püskürtmek ister gibi.
Sonra bir sarhoş geçiyor elinde şişesiyle
Görmezden geliyor yaşlı bekçi
Döndürerek yüzünü ondan çok ötelere.
Nicedir akşam, kara bir kefen gibi geriliyor
Bu acılı, bu yoksul ülkemin üstüne…
IV
Kendi sesimden korkuyorum bazan, inanır mısın? 
Gördüğüm yüzlerden, tanıdığım insanlardan…
Gece oluyor. Bakıyorsun kimseler yok sokaklarda.
Karşı evin duvarında öldürülmüş birinin afişi
Boşluğa asılmış bir levha gibi
Usul usul sallanıyor
Ve uykusundan çığlık çığlığa uyanan bir çocuk
Yanında anasının olmadığına inandırıyor kendini
Birdenbire yalnızlığının bilincine varıyor.
Üstüste yığılmış kitaplarım ve yazılmış şiirlerim
Kalakalmış odanın bir köşesinde.
Masanın üstünde bir bardak, dolup dolup boşalıyor
Ve bir kalem yazıyor kendi kendine.
Her gece odama yağmur yağıyor
Bu çığlığı sana nasıl anlatayım şimdi? 
Çeneme kadar çıkıyor sular, boğulmuyorum
Belli belirsiz bir iz görüyorum ama
Sabah uyanınca duvarların üstünde
Ve geceden artakalan bir çizgi
Elimle alnımı yoklayınca.
Sana nasıl anlatayım, her gün
Ölüme gider gibi ayrılıyorum evden
Son kez dokunuyorum bir kitaba
Ve tanıdık bir yüze bakıyorum
Onun çok uzağındaki bir ülkeden.
Bazan hayat sarıyor beni, belimden kavrayıp
Yukarlara kaldırıyor – sevecen bir baba gibi…
Hatta bazan baktığım yüzlerde
İyilik dolu bir şeyler buluyorum
O zaman parmağıma doluyorum bir ipliği
Geceleri bunları anımsamak,
Bu güzel şeyleri düşünmek için belki.
Kim çekip alıyor parmağımdan o ipliği
İlk karanlık çökerken sokaklara? 
Onunla elimi, ayağımı kim bağlıyor? 
Dilim şişiyor konuşmaya korkan ağzımda
Ellerim bütün düşleri dağıtmaya başlıyor
Yalnızlığın taşları takılıyor ayaklarıma…
Görünmez bir el ışığın düğmesine uzanıyor
Işık sönüyor ve kalakalıyorum bir başıma.
V
Gece geç saatlere kadar yürüyüp durudm
Kentin bitip tükenmeyen yollarında…
Arkadaşlarımın ölüleri kayıp gitti parmaklarımın ucundan
Okul çocukları gibi adlarını saydılar,
Öldürüldükleri günü söylediler, yaşlarını
Yüzlerini bir türlü seçemedim
Boşanan gözyaşlarımın parıltısından.
Bir uçurumuın önünde sabırla bekliyoruz
Taşlar atıyoruz arasıra boşluğa
Uçurum dolacak bir gün ve biz
Karşıya geçebileceğiz diye…
Ama çekilen acılar oluyor günler, geceler boyu
Kırlara değil, mezarlıklara çıkıyor yolumuz
Sevda sözcükleri yer değiştiriyor
Ölüm üstüne söylenen birtakım sözlerle.
Gece geç saatlere kadar yürüyüp durdum
Düşünüp durarak bir şeyleri,
Şarkılar söyleyerek, ağlayarak…
Bir ırmak donmak istiyordu kanımda,
Sanki bir nar dağılmak…
VI
Anlatmak isterdim ülkemin dağlarını, denizlerini
Çiçeklerinin, kuşlarının adlarını birer birer
Ama bütün bu güzellikleri görüp, duyacak olanlar
İnsanlarım, öldürüldüler, öldürülmekteler.
Nasıl mahzun durmasın meyveler dallarında? 
Dönüp de kimsenin yüzüne bakmadığı şu kedi yavrusu,
Şu taş bile, ancak bir insan eli onu kavrayınca güzel.
Ve çocuklar bakıyorlar yüzümüze
Bir şeyleri sormak, anlamak ister gibi.
Kim yanıt verecek şimdi onlara? 
Neye yarar bütün bu sözler,
Yazılmış ve yazılacak yığınla şey? 
Artık unuttuk, onların düşlerini de
Çoğu şey gibi bu kargaşada.
Soruyor yedi yaşında bir çocuk:
– Niye bu silah sesleri, niye bu ölümler baba?
VII
Analar, çocuklarının ölümlerini düşünüyorlar
Kendi ölümlerinden daha çok.
Sokaklara bakan pencerelerde
Gözlerinin izi kaldı artık.
Bütün hayatlar tek bir çizginin üstünde
Birdenbire birleşti ülkemde.
Herkes birbirinin yüzüne sorar gibi bakıyor:
-Bugün kim ölecek?
Gencecik tarihler düşüyor
Mezar yazıtlarına yaşlı mermerci
(Mezarlığın yakınında dükkanı olan adam) .
Soruyorum: -Alıştın mı buna baba? 
– Mermer çatlamıyor diye şaşıyorum
Yavrum, elimin altında!
Kentin alanındaki çiçekçiler yakınıyor
Akbabalara benzetir olmuşlar kendilerini
– Bana bir çelenk yap kardeş,
Üstüne de bir şey yazma
Ölüler okumayı bilmez ki…
Korkarım, kalacak bu toprakta
Gitgide ağırlaşan gözyaşlarımın izi.
Dilerim, inci diye toplasınlar onları
Bizden sonra yaşayacak olanlar.
Dilerim, mermi diye toplamasınlar!
VIII
Penceresinde yağmuru dinleyen şu çocuk ölecekse
(Yüzünde kederi, çocukluktan öter her şeyin) 
Duvarları kurşun yaralarıyla
Dökülüp saçılacaksa şu güzeşim evin.
Biri çıkıp da, bu geceki ayın görkeminden söz etmeyecekse
Artık ölebilirim, diyebilirsin
Yanımda, yöremde yıkıntılar
Ve yüreğimde, aynı ülkenin nüfus cüzdanını
Taşıyan birinin kurşunu var!
IX
Geceyarısı bindim bu otobüse
Yağmur yağıyordu.Titriyordu her yanım.
Fazlaca dolanmadım ortalıkta
Girip de ilk oturan ben oldum.
Başımı öndeki koltuğa dayayıp,
Evde bıraktığım yaşlı anamı düşündüm
Kitaplarımı, sonradan sarıya boyadığım
O küçücük odamı ve yola çıkmadan önce
Yaktığım mektupları düşündüm uzun uzun
Bindiğim otobüs gürültüyle hareket ederken
Gülümsedim yanımdaki köylüye.
Geceyarısı bindim bu otobüse…
Bir elma uzattı bir ara yanımdaki adam – aldım
Şaşılacak kadar saf ve hayata ilişkin
Bir şeyler sordu bana – yanıtladım.
Gidiyormuş uzaktaki kızını görmeye…
Niye durdu bu otobüs, söylesene? 
Işıkları yandı, yolcular uyandılar
Önce hiçbir şey, hiçbir şey göremedim
Çevirdi otobüsün dört bir yanını eli silahlı adamlar
Boğuk bir ses yükseldi dışardan:
-Herkes aşağı insin!
Bir bir indi bütün yolcular
Sonunda ben de. Gizlenmeye çalışarak yüzümü,
O zaman ayırdılar beni bir kenara.
Ellerimi yukarı kaldırttılar
Kavuşturdum yukarda kollarımı; 
Kaçırmamaya çalışır gibi bir kuşu,
Ya da düşürmemeye bir gülü…
Yaralı ülkemin özgürlüğünü…
X
Karanlık, alabildiğine karanlık
Kentimin üstünde, ülkemin üstünde…
Tutacak bir dalımız kalmadı mı artık?
Herkes bıkıp usanmadan birbirini suçluyor
Komşusuna atmaya çalışıyor, yüreğinde bekleyen ölüyü.
Polis arabaları gidip geliyor
Yol boyunca
ağır aksak.
Kapılar kapandı çoktan, perdeler örtüldü.
Karanlık, alabildiğine karanlık…
Gökyüzü hiç bu kadar yıldızlanmadı
Ay, inadına ışık sızdıran koca bir testi.
İnce ince bir yaz yağmuru başladı.
– Ölen kim? Öldüren nereye kaçtı?
Ana caddeyi askerler sardı.
Dışarıdakiler elleri başlarında duruyorlar öylece.
Bir enik, anasını arıyor incecik çığlıklarla
Onun o küçücük bedeninden çıkan
O cırlak sese şaşmıyor hiç kimse.
Bir kadın, yerde yatan ölüye bakarak
Örtüyor yüzünü elleriyle.
Karanlık, alabildiğine karanlık
Kentimin üstünde, ülkemin üstünde…
XI
Mermerlerin üstüne kazınacak
Sözler söylemediler bu dünyada.
Yüzleri bir ressama poz vermeye de uygun değildir
Çünkü değişir, acıdan sevince
Umuttan düş kırıklığına ikide bir.
Adlarını da aklında tutmaya çalışma.
Kahpece öldürüldüler, dersin
Çok severlerdi bu ülkeyi…
Böyle söylersin.Bir gün sonra olursa.
XII
Kitaplarını paket adersin
Ayırırsın bir bir yasaklanmış olanları
Sonra alırsın başını avuçlarına
Bir arkadaşını kefenlemişcesine suçlu.
İnce bir yağmur dalar gözlerini
Harlı bir ateş ellerini yakar
Yüreğin göğsünü delecek kadar büyümüşken
Bir el, sobanın kapağını açar.
Kibrit tutuşmamak için direnir bir süre
Yeniden okumak geçer içinden
Belki yüzlerce kez okuduğun o kitapları…
Alıp götürür gözünün değdiği her sözcüğü bir yalım.
Ve iki büklüm oturup da başına sobanın
İçini çekerek ağlarsın, tıkanırcasına
Gözyaşlarının da hiçbir ateşi söndüremediğini
O zaman anlarsın en sonunda.
XIII
Ölüm gelir. Ve dalar yüzünü, saçlarını
Hiç tanımadığın sinsi bir rüzgar.
Ölüm gelir. Evde seni bekleyen
Birileri var mı diye sormaz.
Ölüm gelir sonra silah sesleri,
Önce silah sesleri duyulur çok yakınında
Ve yankılanır az sonra uzak bir ülkede.
Ölüm gelir. Bir kapıyı örter gibi.
Doğum tarihlerine, düşlere aldırmaz.
Niye böyle bu, niye bu ölüm? 
Nedir son düşündüğü acaba
Kahpece vurulup giden birinin? 
İçinde portakal olan bir kağıt torba
Patlayıp, dağılır sokağın ortasında.
Dürülmüş, çok okunmuş bir gazete kanlanır.
Düşer bir can daha sessizce toprağa.
Ölüm gelir. Çiçekler ölülerin tabutlarına
Çelenk olmak için büyür.
Anaların gözyaşları bekler göz çukurlarında
Zamanı gelince akmak için.
Dudakları hep aralık durur
Bir gün ağıt yakmak için.
Gözleri hep yollara, yollara bakar.
Ölüm gelir. Bakılan o yollardan
Bir tek insan geçmez olur.
Ölüm gelir. Önce silah sesleri…
Ve bir el, hayatın sesini boğan
O çanlara, birdenbire dokunur.
XIV
Ülkemin üstündeki bu alacakaranlık,
Bu belirsizlik, bu umarsızlık, bu korku biterse eğer
Halkım bu ufkun nereye uzanacağını bilirse bir gün
Şiirler yazarım o zaman, saf ve belki de
Oyun olsun diye boş, anlamsız…
Niye böyle gecikiyor o gün? 
Niye her yerde bir naftalin kokusu? 
Neyi saklayabiliriz ki yarına? 
Tek görebildiğim, uçsuz bucaksız bir alacakaranlık
Herkes maskeler taşıyor koyunlarında
Nerede hangi maskenin – ve niçin,
Ne amaçla kullanılacağını biliyor.
Dokunsam bir adamın koluna dostça
Neden bir madeni ses çıkıyor ondan? 
Kendi cebinde paslı bir bıçak taşıyan biri
Önüne çıkan herkesi katil sanıyor.
Ülkemin üstündeki bu alacakaranlık,
Bu tedirginlik, bu çılgınlık, bu sancı biterse eğer
Bırakacağım şiir yazmayı
Gidip portakal satacağım bir denizin kıyısında
Ne bileyim, bir dalgıç da olabilirim örneğin
Sabahlara kadar yollarda dolaşabilirim
Üstelik sevdaya filan da tutulmamışken…
Şimdi kurumuş olan göz pınarlarım
En küçük şeylerde bile boşanabilir örneğin.
Yeter ki, silah sesleri gelmesin
Her gece kentimin sokaklarından
Yeter ki, hiç kimse ecelsiz ölmesin!
XV
Acılı oğulları ülkemin
Kahvelerde otururlar sessiz, sakin.
Gözlerine baksan çayırları görürsün,
Bir tavşanın ekinler arasında kaçarken açtığı yolu.
Bir ürkeklik, yabancılık hepsinde
Acılı oğulları ülkemin
Taşralılık sarılı bedenlerine.
Uçup şarap içerler, kötü sigara
Ceplerinde mutlak, kıvrılmış bir gazete vardır.
Bir gecekondu nemli bir oda.
Döşemenin üstünde telleri kopuk bir saz.
Masanın üstünde çay bardakları,
Ekmek kırıntıları, eski bir demlik.
Onun altında gazeteler, kitaplar.
Duvarlarda resimler ve yazılar…
Naylonla örtülmüş bir pencere – camları kırık.
Acılı oğulları ülkemin
Ölüp giderler bir akşamüstü
Karanlık, kuytu bir sokakta; 
Gözleri sonuna kadar hayata açık.
Elleri kavuşmuş, bilmezmiş gibi
Ölümü ve kalleşliği bu dünyada.
Ertesi gün resimleri gazetelerde
Ve bir tarih resmin altında:
Doğumu şu yıl, ölümü üç nokta…
<end>

<start>
Ilgıt ılgıt esen seher yelleri
Doğru gelir doğru gider mi yar yar
Hakkın emri ile çürüyen canlar
Verdiği ikrarda durur mu yar yar
Pazarlık mı olur adil dükkanda
Neylim muhabbetim yar kaldı sende
Bu divan olmazsa ulu divanda
Dost benim sualimi verir mi yar yar
Bahçemde açılmış yar gonca güller
Gülün fidanından sefil bülbüller
Aşıktan maşuğa da sarılan kollar
Bin yıl yerde yatsa çürür mü yar yar
ABDAL PİR SULTAN'ım gönlü zar olan
Döner mi sözünden gerçek er olan
Senin gibi ahtı sadık yar olan
Verdiği ikrardan döner mi yar yar
<end>

<start>
Felekler zuhur olalı
Arttı derdim fizahım var
Günahım çoktur gamım yok
Mehdi gibi bir mahım var
Gayettir Ali'nin demi
İmam Hasan gevher kanı
Şah İmam Hüseyin gibi
Muallakta dergahım var
İmam Zeynel leyl ü nehar
İmam Bakır kırdı küffar
Mehr içinde İmam Cafer
Şemsi gibi bir mahım var
Musa-yı Kazım'a düştük
Ali Rıza'ya eriştik
Muhammet Taki'den içtik
Türlü türlü kadehim var
Pir Sultan'ım Naki candır
Askeri dindir imandır
Mehdi sahib-i zamandır
Mürvetli padişahım var
<end>

<start>
Seyran ettim erenlerin demini
Kudret kandilini yanarken gördüm
Burak olup içtim ab-ı hayattan
Hazret Peygamber'i kanarken gördüm
Günde bin kez Hakk'a şükür ederken
Erenler katarın Veysel yederken
Musa Hakk'ın dıdarına giderken
Hızır müşkülünü anarken gördüm
Halil Kabe yaptı insan gelmeğe
Şüphesiz günahlar kabul olmağa
İsmail uğruna kurban kılmağa
Bir melek bir koyun yederken gördüm
Nerden düşman gelir ise duyardı
Dost uğruna can-ü başı koyardı
Her gün Hamza aşikare gezerdi
Ali'yi Düldül'e binerken gördüm
Vefası yok imiş şunda fenanın
Hisabı yok imiş mülke konanın
Yavrusun aldırmış garip ananın
Parlayı parlayı yanarken gördüm
Pir Sultan'ım eydür şunda gelmişler
Dizilmişler duasını almışlar
Bir birinin eteğini tutmuşlar
Müşkülün mürşide tınarken gördüm
<end>

<start>
Güzeller semtinden bize gel oldu
Varamam şu iller yazlanmayınca
Kalmadı hiç talib ehl-i dil oldu
Gerçekler bilinmez azlanmayınca
Yezid'e verildi cevr ile cefa
Mümine verildi zevk ile sefa
Bunda inanmazlar, lafınız hava
Yalan ile gerçek gözlenmeyince
Ali'yi seversen dilinden koma
Bek sakla sırrını kimseye deme
Bu bir sırr-ullahtır beyan eyleme
Cemiyet kurulup sözlenmeyince
Ali'yi sevenler gönül düşürür
Düşürüben aşk kazanın taşırır
Değme rehber çiğ talib mi pişirir
Ocaklar yanıp ta közlenmeyince
Pir Sultan Abdal'ım demek mi olur
Hercai güzele emek mi olur
Terbiyesiz, ey can semek mi olur
Mürşit huzurunda tuzlanmayınca
<end>

<start>
Gelin kardaş pirden ayak tutalım
Biz tutalım tutmayandan bize ne
Hakikatı muhabbete katalım
Biz katalım katmayandan bize ne
Bizim dine yeni bir din demişler
Bir lokmayı kırk can ile yemişler
Erenler de doğru yolu komuşlar
Biz gidelim gitmeyenden bize ne
Bizim yine evvel baharımızdan
Her demde çığruşur seherimizden
Alın ey sofular gevherimizden
Biz satarız satmayandan bize ne
Yine hak sendedir sen sana bakın
Kalbini pak eyle küfürden sakın
Biz niyaz kılalım can Hakk'a yakın
Biz kılalım kılmayandan bize ne
Pir Sultan Abdal'ım ikrar güdelim
Biz bizi görelim eli n'edelim
Sınık gönülleri mamur edelim
Biz edelim etmeyenden bize ne
<end>

<start>
Güzel aşık cevrimizi
Çekemezsin demedim mi
Bu bir rıza lokmasıdır
Yiyemezsin demedim mi
Yemeyenler kalır naçar
Gözlerinden kanlar saçar
Bu bir demdir gelir geçer
Duyamazsın demedim mi
Çıkalım meydan yerine
Gidelim Ali seyrine
Can u başı Hak yoluna
Koyamazsın demedim mi
Pir Sultan Ali şahımız
Hakka ulaşır rahımız
Oniki imam penahımız
Uyamazsın demedim mi
<end>

<start>
Geldim gider oldum illerinize
Dostlar bizi safa ile gönderin
Doyamadım tatlı dillerinize
Dostlar bizi safa ile gönderin
Şöyle bir güzelden ahd alamadım
Bir ahdine bütün yar bulamadım
Bir daha ya geldim ya gelemedim
Dostlar bizi safa ile gönderin
Himmet eylen şu dağları aşalım
Pir aşkına kaynaşalım coşalım
Gelin birer birer helallaşalım
Dostlar bizi safa ile gönderin
Çıkalım yaylaya inelim düze
Himmet eylen yaran ahbaplar bize
Bir selam göndersem gelir mi size
Dostlar bizi safa ile gönderin
Pir Sultan Abdal'ım Hakk'a yakındır
Edebi erkanı hemen takın dur
Ölüm uzak derler hemen yakındır
Dostlar bizi safa ile gönderin
<end>

<start>
Medet senden medet Muhammet Ali
Akar boz bulanık sellerde kaldım
Yaman zalim olur şu elin dili
Söyleşirler bizi dillerde kaldım
Kaçma benden kaçma hey kaşı kara
Derdine düşeli oldum avara
Bir dostum yoktur ki halimi sora
Gariplik gurbetlik illerde kaldım
Yanarım yanarım tütünüm tütmez
Çıkarım bakarım bülbülüm ötmez
Çalındım çırpındım ellerim yetmez
Dibi bir kararsız göllerde kaldım
Farı dedim farı, gönül farımaz
Kurudu çeşmimin yaşı silinmez
Hava ısınmazsa karlar erimez
Çöğenli boranlı dağlarda kaldım
Pir Sultan Abdal'ım gülemez oldum
Aktı çeşmim yaşı silemez oldum
Geçecek yollarım bileme zoldum
Kesilmiş kervanım yollarda kaldım
<end>

<start>
Erenlere eş olayım 
Bu yola yoldaş olayım 
İçeyim sarhoş olayım 
Aymak elinden gelir mi
Alna yazılmış yazıyı
Besili körpe kuzuyu
Hakk'ın yazdığı yazıyı
Bozmak elinden gelir mi
Dere tepe dümdüz olur 
Gece geçip gündüz olur 
Gökte kaç bin yıldız olur 
Saymak elinden gelir mi
Pir Sultan'ım der Hatayi 
Dilimiz söyler hatayı 
Pişmedik çiğ yumurtayı 
Soymak elinden gelir mi
<end>

<start>
Allah Allah desem hakkın divanına dursam
Ben bir yanık alma olsam dalında bitsem
Ne dersin hudey hudey
Sen bir yanık alma olsan
Dalında bitmeye gelsen 
Ben bir gümüş çövmen olsam çeksem indirsem
Ne dersin hudey hudey
Sen bir gümüş çövmen olsan çeksen
Çekip indirmeye gelsen
Ben bir avuç darı olsam yere saçılsam
Ne dersin hudey hudey
Sen bir avuç darı olsan
Yere saçılmaya gelsen 
Ben bir güzel keklik olsam bir bir toplasam
Ne dersin hudey hudey
Sen bir güzel keklik olsan
Bir bir toplamaya gelsen
Ben bir yavru şahin olsam kapsam kaldırsam
Ne dersin hudey hudey
Sen bir yavru şahin olsan
Kapıp kaldırmaya gelsen
Ben bir deli poyraz olsam tepsem dağıtsam
Ne dersin hudey hudey
Sen bir deli poyraz olsan
Tepip dağıtmaya gelsen
Ben bir ulu hasta olsam yoluna yatsam
Ne dersin hudey hudey
Sen bir ulu hasta olsan
Yoluma yatmaya gelsen
Ben bir azrail olsam canını alsam
Ne dersin hudey hudey
Sen bir azrail olsan
Canımı almaya gelsen
Ben bir cennetlik kul olsam cennete girsem
Ne dersin hudey hudey
Sen bir cennetlik kul olsan
Cennete girmeye gelsen
Pir sultan üstadım bulsan birlikte girsek
Ne dersin hudey hudey
<end>

<start>
Üç gözlü pınarın gözün ararsan
Onu bilen cihanı fark eder
Deryadaki kuşun izin ararsan
Onu bilen bu cihanı fark eder
Dört kitabın her ismini yazmalı
Seyyah olup şu alemi gezmeli
Bir kuş gördüm ayakları çizmeli
Onu bilen bu cihanı fark eder
Bir kuş gördüm ayağında nalı var
Kendisi bir amma iki dili var
Padişahtır ülkesi var ili var
Onu bilen bu cihanı fark eder
Bir hastacık gördüm sormadım halin
Başı kabak olmuş ayağı yalın
İk'oğlan getirmiş bir erkek gelin
Onu bilen bu cihanı fark eder
Pir Sultan Abdal'ım ey Şah-ı Merdan
Şefaat umarım Gani'den pirden
Derviş Muhammed'in hatemi nurdan
Onu bilen bu cihanı fark eder
<end>

<start>
Yedi yıldır hasta düştüm yatarım
Var git arap var git bende nen kaldı
Okurum ayeti virdim dilimde
Var git arap var git bende nen kaldı
Anama babama hata mı dedim
Pirim rehberime öte mi dedim
Musahipten uğrun lokma mı yedim
Var git arap var git bende nen kaldı
Haramilik ettim beller mi kestim
Nefis mi öldürdüm avret mi bastım
Ali'nin yoluna üstü düştüm
Var git arap var git bende nen kaldı
Mağrip tarafında saban mı sürdüm
Meşrik tarafında gülün mü derdim
Gök ekinine hem sürü mü saldım
Var git arap var git bende nen kaldı
Pir Sultan Abdal'ım gördüm duşumda
Ali'nin hırkası tacı başımda
Özerlik göğerdi didem yaşında
Var git arap var git bende nen kaldı
<end>

<start>
Dereyi aşağı gelir kurd izi
Aç kurdun ağzında bir körpe kuzu
Mevlayı seversen ağlatma bizi
Meleme koyunum vazgel kuzundan
Koyun sen kuzunu kuzulamadın mı
Sağında solunda gizlemedin mi
Aç kurt gelir deyi gözlemedin mi
Meleme koyunum vazgel kuzundan
Yüreğimin ince sızısı mısın
Alnımızın kara yazısı mısın
Abdal Pir Sultan’ ın kuzusu musun
Meleme koyunum vazgel kuzundan
<end>

<start>
Padişah katlime ferman dilese
Yine geçmem ala gözlü Şah'ımdan
Cellatlar karşımda satır bilese
Yine geçmem ala gözlü Şah'ımdan
On yedi yerimden vursalar yara
Cerrahlar derdime kılmasa çare
Kemendi bend ile çekseler dara
Yine geçmem ala gözlü Şah'ımdan
Karadır kaşları benzer kömüre
Münafıklar zarar verir ömüre
İk'ellerim bağlasalar demire
Yine geçmem ala gözlü Şah'ımdan
Eğer beni katsa kervan göçüne
Götürseler Hindistan'a Maçin'e
Urganım atsalar dar ağacına
Yine geçmem ala gözlü Şah'ımdan
Ahiri katlime ferman yazılsa
Çıksam teneşire tabut düzülse
Kefenim biçilse mezar kazılsa
Yine geçmem ala gözlü Şah'ımdan
Pir Sultan Abdal'ım derim vallahi
Ölsem terk eylemem piri billahi
Huzur-ı mahşerde dilerim Şah'ı
Yine geçmem ala gözlü Şah'ımdan
<end>

<start>
Hazreti Şah'ın avazı
Turna derler bir kuştadır
Asası Nil deryasında
Hırkası bir derviştedir
Nil deryası umman oldu
Sarardı, gül benzim soldu
Bakışı aslanda kaldı
Dövüşü dahi koçtadır
Nerde Pir Sultan'ım nerde
Özümüz asılı darda
Yemen'den öte bir yerde
Daha Düldül savaştadır
<end>

<start>
Ne yatarsın bülbül kalk figan eyle
Çağırıp ötmenin zamanı şimdi
Kırmızı gül yeşil yaprakta kaldı
Dalında ötmenin zamanı şimdi
Benim Şah'ım gelir türlü naz ile
Dili tuti kalbi irfan söz ile
Kırmızı badeyle cura saz ile
Muhabbet etmenin zamanı şimdi
Benim Şah'ım gelişinden bellidir
Ak elleri deste deste güllüdür
Dertli olanların derdi bellidir
Derde dert katmanın zamanı şimdi
Hoca Ahmet söyle sözünü doğru
Akar boz bulanık dağların seli
Yanına almıştır kuzu dilberi
Sarılıp yatmanın zamanı şimdi
Pir Sultan'ım Haydar netti neyledi
Sarardı gül benzim ayvaya döndü
Dertli olanın derdi belli oldu
Merhemi sarmanın zamanı şimdi
<end>

<start>
Bizim içtiğimiz dolu
Doluların dolusudur
Ela gözlü mestaneler
Şah Ali'nin kuzusudur
Ol Şahtan gelen gaziler
Gönül mürşidin arzular
Bu gün de bayramdır bize
Her gün de bayramdır bize
Hak bize nasibin verdi
Lokmanların hasın verdi
Yezid'e cevr-ü cefasın
Mümine safasın verdi
Alçacık yemiş dalı
Altında yeşil halı
Ver muradımı benim
Ya Muhammet ya Ali
Yezitler aralandı ya
Müminler sıralandı ya
On iki imam, Şah Ali
Bu yolda paralandı ya
Kırmızı geyen gelsin
Yezid'i kıran gelsin
On sekiz bin alemin
Nasibin veren gelsin
Pir Sultan'ım der gaziler
Yazıldı nurdan yazılar
Durdu analı kuzular
Mürşit de pirin arzular
<end>

<start>
Karga konsa gülistana
Gülün kadrin ne bilir
Kendi kadrin bilmeyen
Elin kadrin ne bilir
Hal olunca örgüm işler
Yollara bezirgan işler
Karada yayılan kuşlar
Gölün kadrin ne bilir
Sofra kıyısın bükmeyen
Meydana ekmek dökmeyen
Hakk'ın korkusun çekmeyen
Kulun kadrin ne bilir
Koyun kuzudur meleyen
Yapışacak dal olmasa
Pir Sultan Abdal olmasa
Şalın kadrin ne bilir
<end>

<start>
İlk yazın geldiği neden bell'olur
Gülşeninde öten bülbül daldadır
Eyyüb'ün teninde iki kurt kaldı
Biri ipek yapar biri baldadır
Kişinin çektiği hayırdan şerden
İmam-ı Zeynel'e vurdular nişan
Tanrı ile bin bir kelam konuşan
Ali Medine'de Musa Tur'dadır
Şeriat kapısın Muhammet açtı
Tarikat kapısın ol Ali seçti
Dünyadan nice bin evliya göçtü
Anlar da gözetir Mehdi yoldadır
Pir Sultan Abdal'ım ölürüm deme
Kıl beş vakit namaz kazaya koma
Sakın bu dünyada kalırım sanma
Tenim teneşirde özüm saldadır
<end>

<start>
Temennaya geldim erenler size
Temenna edeyim destur olursa
Mürvet kapıların bağlaman bize
İçeri gireyim destur olursa
Pirim deyü divanına geçeyim
Destinizden ab-ı hayat içeyim
İzniniz olursa ağzım açayım
Bir mana söyleyim destur olursa
Talib günahkardır pir meydanında
Zülfikar oynuyor durmaz kınında
Rehberin önünde pir meydanında
Kemerbest olayım destur olursa
Rehbere bağlıdır talibin başı
Durmuyor akıyor didemin yaşı
Arafat dağında koçun savaşı
Erkana düşeyim destur olursa
Pir Sultan Abdal'ım hey güzel Şah'ım
Günahlıyım arşa çıkıyor ahım
Pire kurban olsun bu tatlı canım
Terceman olayım destur olursa
<end>

<start>
Bir bülbülcük konmuş dağlar başına
Sal Allah'ım sal sılama varayım
Şahin yuva yapar kendi başına
Sal Allah'ım sal sılama varayım
Bizim evlerimiz dağdan ötedir
Hısım kavim bize ana atadır
Yad ellerde kalmak kula hatadır
Sal Allah'ım sal sılama varayım
Ekili tarlalar nasıl basayım
Üzerine birkaç kurban keseyim
Bu iş Hak'tan geldi kime küseyim
Sal Allah'ım sal sılama varayım
Atlarımız yemin yedi silindi
İki kardeş karşı karşı, salındı
Ciğerciğim delik delik delindi
Sal Allah'ım sal sılama varayım
Pir Sultan Abdal'ım saki değildir
Tuz ekmek her aşık hakkı değildir
Bu dünya kimseye baki değildir
Sal Allah'ım sal sılama varayım
<end>

<start>
Sefasına cefasına dayandım 
Bu cefaya dayanmayan gelmesin 
Rengine hem boyasına boyandım 
Bu boyaya boyanmayan gelmesin
Rengine boyandım meyinden içtim 
Nice canlar ile didar görüştüm 
Muhabbet eyleyip candan seviştim 
Muhabbeti küfür sayan gelmesin
Muhabbet eyleyip yokla Pirini 
Yusun senin namus ile arını 
Var bir gerçek ile kıl pazarını 
Kıldığın pazardan ziyan gelmesin
Pir Sultan’ım eydür dünya fanidir 
Kırkların sohbeti aşk mekanıdır 
Kusura kalmayan kerem kanidir 
Gönülden karası olan gelmesin
<end>

<start>
Gurbet elde bir hal geldi başıma
Ağlama gözlerim mevlam kerimdir
Derman arar iken derde düş oldum
Ağlama gözlerim mevlam kerimdir
Huma kuşu yere düştü ölmedi
Dünya Sultan Süleyman’a kalmadı
Dedim yare gidem nasip olmadı
Ağlama gözlerim mevlam kerimdir
Kağıda yazılmış ufak yazılar
Anadan ayrılmış körpe kuzular
Derdi olan yüreğinden sızılar
Ağlama gözlerim mevlam kerimdir
(Repertuvarda olmayan dörtlük) 
Kağıt yok ki yazam yare gönderem
Ya ben ahvalimi kime bildirem
Can tatlıdır uram kendim öldürem
Ağlama gözlerim mevlam kerimdir
Abdal Pir Sultan’ım böyle buyurdu
Ayrılık gömleğim biçti geyirdi
Ben ayrılmaz idim felek ayırdı
Ağlama gözlerim mevlam kerimdir
(Kurbani mahlaslı dörtlük) 
Kurbani'yem bunu böyle buyurdu
Ayrılık gömleğin bize giydirdi
Ben ayrılmam idim felek ayırdı
Ağlama gözlerim mevlam kerimdir
<end>

<start>
Âdemoğlu şu dünyaya gelince,
Yeni açmış güle benzer misali.
Anasından doğup kırkı çıkınca,
Kalaylanmış taşa benzer misali.
Mushaf alıp hocasına varınca,
Destur alıp mektebinden dönünce,
On yşından on beşine girince,
Yen'aşlama dala benzer misali.
Yirmisinde kara sakal getirir,
Otuzunda bağdaş kurmuş oturur,
Kırk yaşında sohbetleri yetirir,
Önü bendli göle benzer misali.
Ellisinde kara sakal bozarır,
Altmışında dinlenmekten haz alır,
Kalbi dıkızlanır, aklı azalır,
İçi çürük koza benzer misali.
Yetmşinde deve gibi mozular,
Sekseninde ilik, kemik sızılar,
Doksanında yol göründü gaziler,
Gazel olmuş güle benzer misali.
Pir Sultan'ım bunu böyle buyurdu,
Müminleri Hak kendisi kayırdı.
Yüz yaşında talan geldi savurdu,
Uçup gider kuşa benzer misali.
<end>

<start>
Ademoğlu inadından
Geçebilirsen beri gel
Erenlerin kanadından
Uçabilirsen beri gel
Gittiğimiz Hakk'ın yolu
Cümle varlık Allah kulu
Maşrapamız Zemzem dolu
İçebilirsen beri gel
Ben göklerin buluduyum
Lime lim suyla doluyum
Yetmiş kapı kilidiyim
Geçe bilirsen beri gel
Gönüldür cennet yapısı
Nur ile aydın kapısı
Kıldan incedir köprüsü
Geçebilirsen beri gel
Pir Sultan Abdal'ım duran
Yolcudur yolunu soran
İşte incil işti kuran
Seçebilirsen beri gel
<end>

<start>
Açıldı cennet kapısı
Lal-ü gevherdir yapısı
Kıldan incedir köprüsü
Geçebilirsen gel beru
Canımız melek canıdır
Tenimiz Selman tenidir
İçilen aslan sütüdür
İçebilirsen gel beri
Ben hocama kul olmuşum
Üstadtan öğüt almışım
Ben kanadın bağlamışım
Uçabilirsen gel beri
Ben has bahçenin gülüyüm
Ayn-i cemin bülbülüyüm
Kırk kapının kilidiyim
Açabilirsen gel beru
Pir Sultan'ım Haydar heman
Dağları bürüdü duman
İşte İncil işte Kur'an
Seçebilirsen gel beru
<end>

<start>
Ben Hak'kın edna kuluyum
Kem damarlardan beriyim
Ayin-i cemin bülbülüyüm
Meydana ötmeye geldim
Hudey hudey Şah aşkına
Hak yardım etsin düşküne
Hudey hudey Pir aşkına
Hak yardım etsin düşküne
Bir nefescik söyleyeyim
Dinlemezsen neyleyeyim
Aşk deryasını boylayayım
Ummana dalmaya geldim
Pir Sultan'ım yer yüzünde
Hata var mıdır sözümde
Eksiğim kendi özümde
Darına durmaya geldim
<end>

<start>
Yine tamam oldu senenin başı
Aktıkça akıyor gözümün yaşı
Mümin olanlara veriyor cüşu
Münkir Yezit kıymetini bilmedi
İnşallah Yezid'in nesli kırılır
Mümin olan Hak cemine derilir
Bir orucun bin bir hacca yazılır
Oruç tutan ebed mahrum olmadı
Peygamberin vasisini kodular
Adına da Mervan adın dediler
On iki imamı bir bir yediler
Mazlumların ahı yerde kalmadı
Hasan'la Hüseyin Ali'nin oğlu
Yezid'in elinden ciğeri dağlı
Mümin olan Şah'a ikrarla bağlı
İkrarı bend olan yoldan dönmedi
Ne dilersen Hak'tan dile dileği
Muhammet Ali'nin yanar çırağı
Pir Sultan'ın Mevla ile durağı
Pire ikrar veren geri dönmedi
<end>

<start>
Çevrilip çevrilip üstü yanımdan
Ötme turnam ötme gönlüm hoş değil
Benim derdim yeter bir de sen katma
Ötme turnam ötme gönül hoş değil
Bir sağlık yeğ imiş dünya varından
Nice vazgeleyim zülfün telinden
Ayrı düştüm ol Şah'ımın ilinden
Ötme turnam ötme gönül hoş değil
Bakmaz mısın akan suyun coşkuna
İn havadan otur gönlüm köşküne
Seni beni yaradanın aşkına
Ötme turnam ötme gönül hoş değil
Pir Sultan'ım eydür kestin amanım
Bulamazsın bencileyin tamamın
Seversen Ali'yi On İki İmam'ın
Ötme turnam ötme gönül hoş değil
<end>

<start>
Sevda çekmek şanlarıdır
Gizlice erkanlarıdır
Hak yoluna canlarıdır
Kurbanı bektaşilerin
Onlar Horasan'ı gezer
Demkeş olur bade süzer
Seyyah olup daim gezer
Sultanı Bektaşilerin
Sırlarına güç erilir
Remizleri geç bilinir
Üstat olan pir seçilir
Hünkarı Bektaşilerin
Arifler arifi gelir
Arife tarif vız gelir
Uzak yakın hep bir gelir
Hassına Bektaşilerin
Pir Sultan'ım bu ne demek
Yerde insan gökte melek
Hiç cahile çekme emek
Devranı Bektaşilerin
<end>

<start>
Erler pirler erkan aldı izinden
Yüz dört kitap sükut eder sözünden
Ay gün şule verir anın yüzünden
Seversen de böyle güzel sevmeli
Ziya verir gözü ile kaşları
İmam yatağıdır gerdan döşleri
Güzelin yüzünden kan bağışları
Seversen de böyle güzel sevmeli
Güzel güzel deyu aklım doğrandı
Güzel güzelden çok nazlar öğrendi
Çirkinin huyundan Allah yerindi
Seversen de böyle güzel sevmeli
Güzel güzel deyu yandım alıştım
Kınaman dostlar aşk elinden şaştım
Bölüşükte gine güzele düştüm
Seversen de böyle güzel sevmeli
Güzel güzel gördüm güzel överim
Nerde güzel görsem boynum eğerim
Şöyle hub cemali güzel severim
Seversen de böyle güzel sevmeli
Pir Sultan Abdal'ım eylemez fendi
Yad ele çözdürmez ak göğsün bendi
Ezelden sevdiğim Muhammet Ali
Seversen de böyle güzel sevmeli
<end>

<start>
Üfürdüm çerağı yandıramadım
Gönlümü yüksekten indiremedim
Aç doyurup susuz kandıramadım
Ben nice varayım Hak divanına
Ulu yol üstünde köprü çatmadım
Hatırlar hoş edip gönül yapmadım
Hakk'ın emrettiği yola gitmedim
Ben nice varayım Hak divanına
Yeşil pınarlarda parlayıp akar
Asilzade olan aslına çeker
Pervaneler aşkın oduna yanar
Ben nice varayım Hak divanına
Ben yükümü tuttum kaba söz ile
Günahlar kazandım ela göz ile
Ya nasıl çıkayım kara yüz ile
Ben nice varayım Hak divanına
Pir Sultan'ım eyder kılarım ben zar
Yüküm la'l ü gevher Şah damgası var
Eğer aşık isen gel yaramı sar
Ben nice varayım Hak divanına
<end>

<start>
Yüce yüce dağlardan mı gelirsin
Hayır mı gök turnam yardan ne haber
Benim sevdiğimi sen de bilirsin
Hayır mı gök turnam yardan ne haber
Koyuverin ben yarime varayım
Muradıma maksuduma ereyim
Sen bilmezsen ağ kuğudan sorayım
Hayır mı gök turnam yardan ne haber
Benim yarim kıya kıya bakınır
Ak ellere al kınalar yakınır
O da senin gibi güller sokunur
Hayır mı gök turnam yardan ne haber
Benim yarim gezişinden bellidir
Ak elleri deste deste güllüdür
İbrişim kuşaklı ince bellidir
Hayır mı gök turnam yardan ne haber
Pir Sultan Abdal'ım güllerin beştir
Yarimden ayrıldım günlerim hiçtir
Kılavuzun birdir katarın kaçtır
Hayır mı gök turnam yardan ne haber
<end>

<start>
Her ne cevreylesen üstüme almam
Bana şirin gelir dillerin dostum
Hercai olana meylimi vermem
Kış ola tutula yolların dostum
Meyil vermem müraiye şaşkına
Özün yetir bir kamile pişkine
Ali'yi seversen pirin aşkına
Gel dola boynuma kolların dostum
Ağyar olan ayıbını bildirir
Sağ yar olan Hak mizanın buldurur
Engel girmiş gonca gülün yoldurur
Dök zülfün yüzüne tellerin dostum
Umarım onmasın benden ayıran
Bağa nadan girmiş sevdiğim uyan
Kula dulda ise Allah'a ayan
Senden ayrılalı ağlarım dostum
Abdal Pir Sultan'ım gülüm yolmuşlar
Şu benim yarime nice kıymışlar
Umarım dünyaya malın vermişler
Sensiz şu dünyayı neylerim dostum
<end>

<start>
Gelin yiyelim içelim
Bu güzellik geçer bir gün
Alem yaran yaran olmuş
Ali'm sırrın açar bir gün
Yeyip yediren bir adem
Eksik etmez Bari Hüda'm
Gök ekine misal adem
Anı eken biçer bir gün
Yeyip yedirmesi hoştur
Dayan, kahbe yürek taştır
Can dedikleri bir kuştur
Kuş kafesten uçar bir gün
Ağaçlarda yeşil yaprak
Bastığımız kara toprak
Yer altında kefen yırtmak
Boynumuzdan aşar bir gün
Pir Sultan'ım düşümüzde
Uzak değil karşımızda
Baykuş mezar taşımızda
Dertli dertli öter bir gün
<end>

<start>
Serseri girme meydana
Aşıktan ahval isterler
Kallaşlık ile urma dem                
Tasdik ehli kal isterler              

Uyan bu gaflet habından              
İsbat isterler batından(*)                
Her aşıka sohbetinden
İkrar ile yol isterler

Erenler oynar utulmaz                 
Bu yola hile katılmaz
Burda harmühre satılmaz(*)                 
Ya gevher ya lâ'l isterler            

Kılı kırk pare ederler                
Birin yol tutup giderler             
Dile n'itibar ederler                 
Hâl içinde hâl isterler

Pir Sultan Abdal n'eylersin
Muşkil halledip söylersin
Arısın çiçek yaylarsın
Yarın senden bal isterler
(*)  Batın: İç yüz  (tarikat bilgileri)
(*)  Harmühre: Katır boncuğu
<end>

<start>
Hü diyelim gerçeklerin demine
Gerçekierin demi nurdan sayılır
On'ki imam katarına düzülen
Muhammet Ali'ye yardan sayılır
İhlas ile gelen bu yoldan dönmez
İkilikten geçip birliğe ermez
Eri Hak görmeyen Hakk'ı hiç görmez
Gözü bakar amma körden sayılır
Bir talip ki ikrarında durursa
Çerağ gibi yanıp yağı erirse
Eksikliğin kendisinde görürse
O da erdir gerçek erden sayılır
Üç gün imiş şu dünyanın safası
Safasından artık imiş cefası
Gerçek erenlerin nutku nefesi
Biri kırktır kırkı birden sayılır
Pir Sultan Abdal'ım Bağdat'tır vatan
İkilikten geçip birliğe yeten
Erenler yoluna kıl ü kal satan
Yolun dikenidir hardan sayılır
<end>

<start>
Dağdan kütür kütür hezen indirir
İndirir de ateşlerde yandırır
Her evin devleğin öküz döndürür
İreçberler hoşça tutun öküzü
Öküzün damını alçacık yapın
Yaş koman altına kuruluk serpin
Koşumdan koşuma gözlerin öpün
İreçberler hoşça tutun öküzü
Abdal Pir Sultan'ım kaynar coşunca
Tekne hamur kalmaz ekmek pişince
Adem at öküzün çifte koşunca
İreçberler hoşça tutun öküzü
<end>

<start>
Hey erenler benim meyil verdiğim
Bir ismi Muhammed bir ismi Ali
Adına şanına kurban olduğum
Bir ismi Muhammed bir ismi Ali
Can bülbülü ne beklersin kafeste
Ali'nin sırrını söyle nefeste
Dünya kurulmadan oturan postta
Bir ismi Muhammed bir ismi Ali
Hızır İlyas ile içdi Hayat'ı
Yezid'e Zülfikar zehirden katı
Yine pirden ola er kerameti
Bir ismi Muhammed bir ismi Ali
Ali'm söyler Cafer yazar ayatı
Yedinde Zülfikar zehirden katı
Aşikaredir anın her keramatı
Bir ismi Muhammed bir ismi Ali
Zülfikar'ı vurup derya coşturan
Ab-ı Zemzem çeşmelerin aşuran
Hasret çekeni hasretine ulaştıran
Bir ismi Muhammed bir ismi Ali
Ab-ı Hayat çeşmelerin açtıran
Dalga vurup deryaları coşturan
Dolu köşler ile bizi kandıran
Bir ismi Muhammed bir ismi Ali
Pir Sultan Abdal'ım biz de varalım
Hakk'ın divanına birden duralım
On'ki İmamlara yüzler sürelim
Bir ismi Muhammed bir ismi Ali
<end>

<start>
Her seher vaktında güller dikelim
Dikip diktiğimiz yerde bitelim
Biz gönül terazisin hak bilelim
Hu diyelim dem sürelim Ali aşkına
Aliyyülmurtaza'nın yolları aşkına
Her seher vaktında açar gülümüz
Dalında ötüşür bülbüllerimiz
Gizli tutmuş yolun bizim pirimiz
Hu diyelim dem sürelim Ali aşkına
Aliyyülmurtaza'nın yolları aşkına
Baktıkça görünür imam evleri
Hazret-i Fatma'nın gonca gülleri
Hazret-i Şahımın dökme dilleri
Hu diyelim dem sürelim Ali aşkına
Aliyyülmurtaza'nın yolları aşkına
Pir Sultan'ım Haydar gelir uçmağa
Ayrılmış ırmak gölünden içmeğe
Hazret-i Şah'ın köşküne geçmeğe
Hu diyelim dem sürelim Ali aşkına
Aliyyülmurtaza'nın yolları aşkına
<end>

<start>
Kalbi kara kallaş sofi
Şu cihana gelse gerek
Adı Helal Zade konmuş
Helal haram yese gerek
Helal haram yiyen kişi
Hakk'ınan yoktur bir işi
Oturmuş da sallar başı
Zikrullahım dese gerek
Görmez amma gönül katar
Çıkmaz yataklarda yatar
Ödünç alır ödünç satar
Karı ziyan olsa gerek
Hem pirinden gülbank alır
Nasihata kulak urur
Nefis için mihman olur
Ben hacıyım dese gerek
Pir Sultan'ım varmayanlar
Pir cemalin görmeyenler
Bir ikrara durmayanlar
İmansızca ölse gerek
<end>

<start>
Hayali gönlümde yadigar kalan
Allah bir Muhammed Ali'dir Ali
Darı çeç üstünde namazın kılan
Allah bir Muhammed Ali'dir Ali
Ali'dir cümle dillerde söylenen
Kisbetini krallardan bürünen
Cebrail'e nur içinde görünen
Allah bir Muhammed Ali'dir Ali
Arslan olup yol üstünde oturan
Selman'a destinde nerkis getiren
Kendi cenazesin kendin götüren
Allah bir Muhammed Ali'dir Ali
Yer gök arasına nizamlar kuran
Ak kağıt üstüne yazılar yazan
Engür şerbetini Kırklara ezen
Allah bir Muhammed Ali'dir Ali
Muaviye'yi terkisine bindiren
Hamza Pehlivan'a deve gönderen
Yezid'in gözüne perde indiren
Allah bir Muhammed Ali'dir Ali
Pir Sultan'ım eydür ummana dalan
Yezid'in kalbini gümana salan
Bin saatlık yolu kuşlukta alan
Allah bir Muhammed Ali'dir Ali
<end>

<start>
Hasretinle beni hasta eyledi
Şu garip gönlümün bağı bostanı
Ayvası turuncu yar sen mi geldin
Halımı sormaya dost sen mi geldin
Bülbüller ötüyor dostun bağında
Arzum yarım kaldı göğsün ağında
Ellerim kelepçe cellat uğrunda
Kollarım çözmeye yar sen mi geldin
Abdal Pir Sultan'ım sen seni düşün
Güzelsin sultanım bulunmaz eşin
Giyinmiş kuşanmış türlü kumaşın
Bezenmiş be destan yar sen mi geldin
<end>

<start>
Hasretilen beni uryan eyledin
Beklerim yolların gel efendim gel
Gönül kuşu kalktı cavlan eyledi
Beklerim yolların gel efendim gel
Evvel ahir sensin dönmezem senden
Meyl-ü muhabbetin çıkar mı candan
Gönül göç eyledi kevn-ü mekandan
Beklerim yolların gel efendim gel
Tevarih çoğaldı da hadden aştı
Urum sofuları bildiğin şaştı
Şimdi gayret Şah-ı Merdan'a düştü
Beklerim yolların gel efendim gel
Horasan'dan kalktı pirim Hind'i yararak
Top top olmuş Harici'ler kırarak
Bendlerin Şah'ına yalvararak
Beklerim yolların gel efendim gel
Bozuldu yolcular yollarda kaldı
Ayin erkan gitti dillerde kaldı
Bendelerin zayıf hallerde kaldı
Beklerim yolların gel efendim gel
Pir Sultan'ım Allah Allah diyelim
Gelin nikabını elden koyalım
Takdir böyle imiş biz ne diyelim
Beklerim yolların gel efendim gel
<end>

<start>
Hak peyik yollamış selam eylemiş
Her sabah her sabah yalvarır kullar
Onlar da özünü Hakk'a yetirmiş
Her sabah her sabah yalvarır kullar
Uymayasın kör Şeytan'ın sözüne
Dön gidelim Muhammed'in izine
Kul olanın uyku girmez gözüne
Her sabah her sabah yalvarır kullar
Uyuma ki Muhammed'i göresin
Yaradan Allah'tan kısmet alasın
Günahlıysan günahsızdan olasın
Her sabah her sabah yalvarır kullar
Nuh-ı Nebi ile kaldık gemide
Tabip gerek bu yarama em ede
Kimi kilisede kimi camide
Her sabah her sabah yalvarır kullar
Pir Sultan Abdal'ım hayal düş gelir
Her gün bahar gitmez bir gün kış gelir
Yaradan'a yalvarması hoş gelir
Her sabah her sabah yalvarır kullar
<end>

<start>
Hak nasip eylese dergaha varsam
Bir dem divanına dursam ya Ali
Eğilsem eşiğine niyaz eylesem
Yüzüm tabanına sürsem ya Ali
Yüzüm tabanına sürdüğüm zaman
Zerrece gelmezdi gönlüme güman
Ali'm Düldül'e bindiği zaman
Önünce Kanber'in olsam ya Ali
Kanber gibi hizmetine yeldirsen
Bir dem ağlatırsan bir dem güldürsen
Çekip Zülfikar'ın beni öldürsen
Elim eteğinden çekmem ya Ali
Çeker miyim eteğinden elimi
Hak katında kabul ettim ölümü
Doğru sürsek erenlerin yolunu
Mümince kulların sevsem ya Ali
Mümin olan neresinden bellidir
Hakk'ı söyler nefesinden bellidir
Erenlerin demi gonca güllüdür
Tomurcuk güllerin dersem ya Ali
Mümin olan müslimini yetirse
Yetirse de ayn-ı ceme getirse
Dizini dizime verip otursa
Doyunca yüzüne baksam ya Ali
Pir Sultan'ım niyaz eyle pirine
Umarım ki dergah gire kalbine
İnandın mı Hak Muhammed Ali'ye
Bir gün fırsat elden gider ya Ali
<end>

<start>
Hak Muhammet Ali Haydar
Kılavuzdur çekip gider
Vilayet madeni cebbar
Dost zülfüne takıp gider
Şu aleme ün eylemiş
Kaşların keman eylemiş
Güzelliğin şan eylemiş
Nicelerin yakıp gider
Bülbül oldum dost bağında
Öterim yolun sağında
Bir tıfıl hubluk çağında
Serhoş serhoş bakıp gider
Alem hüsnüne bakışır
Gerdanda benler tokuşur
Ancak yeşil don yakışır
Ebruların döküp gider
Sineme vurdular kanca
Mahi-taban gülü gonca
Uzun boylu beli ince
Kaşlarını yıkıp gider
Pir Sultan'ım söyler dilden
Her ne dersen gelir elden
Al rengini almış gülden
Burcu burcu kokup gider
<end>

<start>
Hak Muhammed Ali geldi dilime
Kalma günahlara mürvet ya Ali
Yine ihsan senden ola kuluna
Kalma günahlara mürvet ya Ali
Hatice Fatıma mihr-i muhabbet
Allah'ım kuluna edesin rahmet
İmam Hasan İmam Hüseyin mürvet
Kalma günahlara mürvet ya Ali
İmam Zeynelabidin'e varalım
Derdimizin dermanını bulalım
Doksan bin erlere yüzler sürelim
Kalma günahlara mürvet ya Ali
İmam Bakır imamların serveri
Ol İmam Cafer imanım nuru
Allahım eydirme amanla zarı
Kalma günahlara mürvet ya Ali
İmam-ı Musa-yi Kazım er-Riza
Günahım çok imiş diyeyim size
Allah'ım hidayet eylesin bize
Kalma günahlara mürvet ya Ali
İmam Taki İmam Naki'dir virdim
Anlara sığındım dayandım durdum
Hasan-ül-Asker'e yüzümü sürdüm
Kalma günahlara mürvet ya Ali
Pir Sultan'ım tamam oldu sözümüz
On İki İmam'a bağlı özümüz
Muhammed Mehdi'ye var niyazımız
Kalma günahlara mürvet ya Ali
<end>

<start>
Hak için kendini kurban eyleyen
Şah-ı Merdan oğlu İmam Hüseyin
Cümle erenlere ferman eyleyen
Erenler serdarı İmam Hüseyin
Muhammet Ali'nin çeşmi çerağı
Erenler rahının bir gül-i bağı
Ciğerler paresi gönül durağı
Gözlerimin nuru İmam Hüseyin
Ceddi Muhammet'tir atası Ali
Anası Fatıma cihana veli
Cümle evliyalar ederler beli
Evliyalar piri İmam Hüseyin
Batının sultanı müminin şahı
Gayıp aleminin şems ile mahı
Şah Hüseyn'em deyu ederler ahı
Matem ile zarı İmam Hüseyin
Pir Sultan Abdal tut damenin anın
Düşmanına düşman ol hanedanın
Nur-ı çeşmidürür Şah Murtaza'nın
Erenler hünkarı İmam Hüseyin
<end>

<start>
Kurtulamadık Yezitler zulmünden
Dağlar da ağlaşır pir sultan deyü
Aramışlar dünyasını bulmuşlar
Canlar da ağlaşır pir sultan deyü
Asmağa götürdüler pirin ikisin
Anlar da çekerdi Hakkın korkusun
Arifler de söylerdi kaygusun
Arifler de söyleşir pir sultan deyü
Cellatların eli kana bulaşır
Can cesetten çıkar Hakka ulaşır
Koyunlar kuzular bile meleşir
Koçlar da ağlaşır pir sultan deyü
Uzundur uzundur o Şah'ın boyu
Yakılsın kalmasın yezidin soyu
Eridi akar Yıldız Dağın suyu
Sular da ağlaşır pir sultan deyü
Pir Sultan'ım eydür ey yüce Gani
Üstümüze biçildi şehit donu
On İki İmam'a karıştı kanı
İmamlar ağlaşır pir sultan deyü
<end>

<start>
Bize de Banaz'da Pir Sultan derler
Bizi kem kişi de bellemesinler
Paşa hademine tenbih eylesin
Kolum çekip elim bağlamasınlar
Hüseyin Gazi Sultan binsin atına
Dayanılmaz çarh-ı felek zatına
Bizden selam söylen ev külfetine
Çıkıp ele karşı ağlamasınlar
Ala gözlüm zülfüm kelep eylesin
Döksün mah yüzüne nikap eylesin
Ali Baba Hak'tan dilek dilesin
Bizi dar dibinde eğlemesinler
Ali Baba eğer söze uyarsa
Emir Hüda'nındır beyler kıyarsa
Ala gözlü yavrularım duyarsa
Alın çözüp kara bağlamasınlar
Surum işlemedi kaddim büküldü
Beyaz vücudumun bendi söküldü
Önüm sıra Kırklar Pirler çekildi
Daha beyler bizi dillemesinler
Pir Sultan Abdal'ım coşkun akarım
Akar akar yoluna bakarım
Pirim aldım seyrangaha çıkarım
Daha Yıldız-Dağın yaylamasınlar
<end>

<start>
Ol benim şahımı
Görmeğe kim gider
Zevk ile safası
Sürmeğe kim gider
La ilah la ilah
La ilah la ilah
Allah Hu Hu Allah
Allah Hu Hu Allah
Asası elinde
Kemeri belinde
Hocası önünde
Ölmeğe kim gider
La ilah la ilah
La ilah la ilah
Allah Hu Hu Allah
Allah Hu Hu Allah
Şehidin kanını
Yumazlar tenini
Hak için canını
Vermeğe kim gider
La ilah la ilah
La ilah la ilah
Allah Hu Hu Allah
Allah Hu Hu Allah
İncidir dişleri
Kalemdir kaşları
Hak için başları
Vermeğe kim gider
La ilah la ilah
La ilah la ilah
Allah Hu Hu Allah
Allah Hu Hu Allah
Şah'ımın özünü
Severim sözünü
Gün gibi yüzünü
Görmeğe kim gider
La ilah la ilah
La ilah la ilah
Allah Hu Hu Allah
Allah Hu Hu Allah
Pir Sultan illeri
Uzaktır yolları
Bahçede gülleri
Dermeğe kim gider
La ilah la ilah
La ilah la ilah
Allah Hu Hu Allah
Allah Hu Hu Allah
<end>

<start>
Kerbela çölüne bir koyun geldi
Duyunca Muhammed Ali ağladı
Koyunun feryadı bağrımı deldi
Yürekteki yaralarım ağladı
Koyun yere koydu nazlı dizlerin
Dinleyelim şeker gibi sözlerin
Kıbleye döndürmüş kara gözlerin
Koyunun sesi yüreğim dağladı
Muhammed koyunun aslın aradı
Koyun dara geçti hoş nazar kıldı
Kuzu kurban olmaz ya niçin oldu
Fatma Ana'nın gözyaşları çağladı
Koyun der ki benim kuzum aldılar
Beni hasret ateşine saldılar
Cebrail Mikail bile geldiler
Selman imamların belin bağladı
Muhammed koyunun aslını sordu
Kuzum dedi koyun ayak diredi
Naci derler bir güruh türedi
Zülfikar kınından çıktı zağladı
Koyun der ki kuzum hasların hası
Nuh felekten öte gelirdi sesi
Yarın mahşar günü kılam davası
Deyince Muhammed Ali ağladı
Pir Sultan'ım firkat bağrımı deldi
Ali Fatıma zülfikar geldi
Kuzu kurban olmaz ya niçin oldu
Kırklar da hü deyip özün birledi
<end>

<start>
Katipler Oturmuş Derdimi YazarKatipler oturmuş derdimi yazar
Dem bir gelir geçer devran eylenmez
Felek vurdu yıktı burç hisarını
Yel eser savurur harman eylenmez
Bu dünya dediğin bir sınık yaydır
Evveli toy düğün ahiri vaydır
Dört kapılı ulu hoş bir saraydır
Konan göçer imiş kalan eylenmez
Yüreğimde vardır aşk ile yara
Varayım tabibe bulayım çare
Fırsat elde iken gel uy katara
Senin için yolda kervan eylenmez
Abdal Pir Sultan'ım keremler kani
Nereden geliyor canımın canı
Sensin bu gönlümün şahı sultanı
Sensiz bu cesette bu can eylenmez
<end>

<start>
Kaşlarında mim duası yazılı
Sana medet yola mürvet ya Ali
Bilirim günahım hadden aşmıştır
Sana medet yola mürvet ya Ali
Elestü deminden hak bildik yolu
Korkarım solduram ol gonca gülü
Nice bir ağlattın bu edna kulu
Sana medet yola mürvet ya Ali
Kalmadı baharım yetişti yazım
Yalvarı yalvarı kalmadı yüzüm
Yetişti kervanım sırlandı izim
Sana medet yola mürvet ya Ali
Feriştehler ile hubca görüştüm
Arş yüzünden meleklerle karıştım
Şükür ol dem didarına eriştim
Sana medet yola mürvet ya Ali
Pir Sultan Abdal'ım bahar yaz için
Kırkların eylediği sema saz için
Hasan'la Hüseyin ah-u suziyçin
Sana medet yola mürvet ya Ali
<end>

<start>
Karşıda görünen ne güzel yayla
Bir dem süremedim giderim böyle
Ela gözlü pirim sen himmet eyle
Bende bu yayladan Şah'a giderim
Pir Sultan Abdal'ım sır Ali sırrı
Sırat'ı geçenin cennettir yeri
Veysel Karan gelir Yemen'den beri
Muhammet Ali'de nuru gözlerim
<end>

<start>
Karşıda görünen ne güzel yayla
Bir dem süremedim giderim böyle
Ala gözlü Pirim sen himmet eyle
Ben de bu yayladan Şah'a giderim
Eğer göğerüben bostan olursam
Şu halkın diline destan olursam
Kara toprak senden üstün olursam
Ben de bu yayladan Şah'a giderim
Bir bölük turnaya sökün dediler
Yürekteki derdi dökün dediler
Yayladan ötesi yakın dediler
Ben de bu yayladan Şah'a giderim
Dost elinden dolu içmiş deliyim
Üstü kan köpüklü meşe seliyim
Ben bir yol oğluyum yol sefiliyim
Ben de bu yayladan Şah'a giderim
Alınmış abdestim aldırırlarsa
Kılınmış namazım kıldırırlarsa
Sizde Şah diyeni öldürürlerse
Ben de bu yayladan Şah'a giderim
Pir Sultan Abdal'ım dünya durulmaz
Gitti giden ömür geri dönülmez
Gözlerim de Şah yolundan ayrılmaz
Ben de bu yayladan Şah'a giderim
<end>

<start>
İşitip avazın ben de varayım
Eylen uçup gitme kona dur bülbül
Senin aşkın benim kalbim evini
Vücudum şehrini donadur bülbül
Bülbülün donları sarı gazelden
Gözünün sürmesi yeğdir ezelden
Bülbül güle aşık olmuş ezelden
Hardan mı gülden mi yanadır bülbül
Sultan ider irahmetli kuluna
Tabip gerek derde derman bulana
Benlik ile konma gülün dalına
Harı vardır pençeni kanadır bülbül
Pir Sultan dilinden gevherler saçar
Her kişi boyunca libasın biçer
Geçer bu güzellik eyyamı geçer
Bu dünyanın sonu fenadır bülbül
<end>

<start>
İndim Koç Babayı tavaf eyledim
Bugün yaylımdadır geliyor koçlar
Mübarek cemalin seyran eyledim
Bugün yaylımdadır geliyor koçlar
Biri beyaz idi biri kırmızı
Onlar da seçerdi baharı yazı
Aynen Zülfikar'a benzer boynuzu
Bugün yaylımdadır geliyor koçlar
Alnının ortası yazılı Kur'an
Hiç mahrum mu kalır cemalin gören
Yarın mahşer günü şefaat uman
Bugün yaylımdadır geliyor koçlar
Yağmur yağar çiselenir izleri
Elham suresine benzer gözleri
Ay ile gün gibi parlar yüzleri
Bugün yaylımdadır geliyor koçlar
Pir Sultan'ım biz çekelim yasları
Dört kitapta beyan oldu sesleri
Aşıklarda söyler bu nefesleri
Bugün yaylımdadır geliyor koçlar
<end>

<start>
Karşı karşı karlı dağlar
İndi Şah'a secd'eyledi
Mülk iyesi ulu beyler
İndi Şah'a secd'eyledi
Benim istediğim kendi
Gerçekler ikrara kandı
Muhammet Mirac'a indi
İndi Şah'a secd'eyledi
Benim istediğim asıl
Canım kurban Şah'a beşir
Şehcivan'da Hasan Mansur
İndi Şah'a secd'eyledi
Yer yüzünde biten otlar
Cana kıyar koçyiğitler
Ela gözlü arap atlar
İndi Şah'a secd'eyledi
Pir Sultan'ım oldu tamam
İşte geldi sahip-zaman
Dahi indi on'ki imam
İndi Şah'a secd'eyledi
<end>

<start>
Türbesin üstünü nakşeylediler
Gel dinim imanım İmam Hüseyin
Seni dört köşeye baş eylediler
Gel dinim imanım İmam Hüseyin
Yetiş carımıza İmam Hüseyin
Muhammet Ali'nin çeşm-i çırağı
Erenler bağının bir gülü bağı
Ciğerler paresi gönül durağı
Gel dinim imanım İmam Hüseyin
Yetiş carımıza İmam Hüseyin
Akan sular gibi akasım gelmez
Şehrine girersem çıkasım gelmez
Cahilin yüzüne bakasım gelmez
Gel dinim imanım İmam Hüseyin
Yetiş carımıza İmam Hüseyin
Senin aşıkların yanar yakılır
On' ki İmam katarına katılır
Bunda münkirlere lanet okulur
Gel dinim imanım İmam Hüseyin
Yetiş carımıza İmam Hüseyin
Pir Sultan'ım eydür erenler nerde
Çalısız kayasız bir sahra yerde
Kerbela çölünde kandilde nurda
Gel dinim imanım İmam Hüseyin
Yetiş carımıza İmam Hüseyin
<end>

<start>
Gündüz hayalimde gece düşümde
Gel dinim imanım İmam Hüseyin
Yılın on'ki ay sabah seherinde
Her dertlere derman İmam Hüseyin
Dividim var kalem tutmam elimde
Hakk'ın kelamın okurum dilimde
Muhammed'in sancağının dibinde
Salınır da mazlum İmam Hüseyin
Aşk kitabın Hüda bana gönderdi
Gökten Cebrail de yere indirdi
Yezitleri cehenneme gönderdi
Alınsın heyfınız İmam Hüseyin
Hatice rehberi divanda bir yar
Fatma Ana ağlar hem saçın yolar
Hakk'a terazi olmuş mizan kurar
Şehit donu giyen İmam Hüseyin
Pir Sultan ne güzel bulmuş yerini
Ben pirime kurban verdim serimi
Muaviye oğlu Mülcem soyunu
Sürülsün dergahtan der İmam Hüseyin
<end>

<start>
Aşıkın başına gelmez hal olmaz
Ulaş yetiş pirim İmam Hüseyin
Sende bende deyü sual olunmaz
Ulaş yetiş pirim İmam Hüseyin
Erenler basmamış yerlere yüzü
İletüp çamura çiğnetme bizi
Yarın yok deminde isteriz sizi
Ulaş yetiş pirim İmam Hüseyin
Aşık olan aşık dardan ayrılmaz
Taki Naki seven aşık yorulmaz
Talip bunalmayınca ere çağırmaz
Ulaş yetiş pirim İmam Hüseyin
Bu hal ile içeriye katıldık
Kemlik ettik taşraya atıldık
Bir münkirin tuzağına tutulduk
Ulaş yetiş pirim İmam Hüseyin
Daima düşmektir Pir Sultan işi
Yol yol oldu akan çeşmimin yaşı
On iki İmam'ın ser çeşme başı
Ulaş yetiş pirim İmam Hüseyin
<end>

<start>
İki turnam gelir (de)  Bağdat elinden
Gül alır gül verir kendi elinden
Aşığın verdiğini (de)  koymaz dilinden
İnip gider (de)  turnam dost diye diye
İki turnam gelir (de)  birisi yavru
Yavrunun kanadı sepirdek benli
Yönünü döndürmüş (de)  ol Hak'ka doğru
İnip gider (de)  turnam dost diye diye
Pir Sultan Abdal'ım (da)  eylemeyelim
Aşığın verdiğini söylemeyelim
Ko gitsin turnalar (da)  eylemeyelim
İnip gider (de)  turnam dost diye diye
<end>

<start>
Bu yolun ilersi Hak'tır
Mürüvvet kerem erenler
Bu yoldan özge yol yoktur
Mürüvvet kerem erenler
Yolda nefis öldürmezler
Mürit düşse kaldırmazlar
Mürvet dese düşürmezler
Mürüvvet kerem erenler
Kur'an oldu delilimiz
Sırr-ı hakikat yolumuz
İmam Cafer'dir ulumuz
Mürüvvet kerem erenler
Pir Sultan'ım hale geldik
Hal içinde yola geldik
Mansur gibi dara geldik
Mürüvvet kerem erenler
<end>

<start>
İsa Peygamber'e Hakk'ı buyurdu
Mürşide teslim ol yolda kalırsın
Cebrail Ahmet önünce yürüdü
Mürşide teslim ol yolda kalırsın
Tabii ol nutku Kur'an bula
Mürşit gelip bizim kalbimiz yuya
Öğüt dinlemezsen kalırsın yaya
Mürşide teslim ol yolda kalırsın
İlm-i zahirin menzili cennettir
Dolaşık bir yoldur gayet zahmettir
Pir Sultan'ım senin yolun vuslattır
Mürşide teslim ol yolda kalırsın
<end>

<start>
Sinem üstü ateş oldu od oldu
Yakar muhannetin acı sözleri
Hızır Paşa'nın ettiği derd oldu
Çıkar muhannetin acı sözleri
Seni şekva edem Urum Beyine
Bakmıyon mu şu sinemin dağına
Hançer oldu yüreğimin bağına
Kakar mahannetin acı sözleri
Engel geldi aramızda dolaşır
Yusam çıkmaz kara olmuş bulaşır
Top top olmuş mah yüzünde dolaşır
Takar muhannetin acı sözleri
Muhannet elinden halim pek şaşkın
Deli gönül gah bulanık gah taşkın
Gönlümün sarayın kalbimin köşkün
Yıkar mahannetin acı sözleri
Pir Sultan Abdal'ım vadem yeterse
Şah'ım gelir salacamdan tutarsa
Karış karış üstümde ot biterse
Çıkar muhannetin acı sözleri
<end>

<start>
Muhammet Ali'nin güzel yolları
Şimdi türlü türlü yol eylediler
Azgın yaralara cerrah çoğaldı
Herkes bildiğini bol eylediler
Bir gün sonu gelir tacidarlığın
Eksik noktası var gelen salığın
Kendisin bilmedi çoban çalığın
Şimdi Hakk'a yarar kul eylediler
Kesilmedik kara çalı toradı
Şeytana uyanlar almaz muradı
Yoloğlu gelmedi fitne nüredi
Gerçek akıllıyı del'eylediler
Konca güller gibi açılam derdim
Yetmiş iki dilden seçilem derdim
Şurda üç beş sene geçinem derdim
Ahiri dünyayı çöl eylediler
Pir Sultan Abdal'ım bu bir nur idi
Akılları ermez gizli sır idi
Bizim bildiğimiz Ali bir idi
Şimdi her yerde bir Al'eylediler
<end>

<start>
Gelin hey erenler düğün tutalım
Muhammed'in düğünü var Cennet'te
Şol mümin kulları davet edelim
Muhammed'in düğünü var Cennet'te
Orda gözetirler güzel alemi
Orada koymazlar katil zalimi
Havva Adem ile Meryem gelini
Muhammed'in düğünü var Cennet'te
Sekiz derler kırktır Cennet kapısı
Orda olur müminlerin hepisi
Salavattır uluların saçısı
Muhammed'in düğünü var Cennet'te
Düğüne gelene hülle biçerler
Üstlerine miski anber saçarlar
Günahlının günahından geçerler
Muhammed'in düğünü var Cennet'te
Pir Sultan Abdal'ım ümmet içinde
Ay şulesi döner niyet içinde
Cennet-i alada firdevs içinde
Muhammed'in düğünü var Cennet'te
<end>

<start>
Biz burada bülbüllük eylemeyiz
Gülistan kuşuyuz güle gideriz
Bizim kıymatımız bunda bilinmez
Muhabbeti candan ile gideriz
Ne davam var benim şu eller ile
Benim davam Hak ehli kullar ile
Kerbela'ya giden abdallar ile
İmam Hüseyin'e bile gideriz
Öldürelim nefsi dinlemez oldu
Sırr-ı hakikatı söylemez oldu
Şahinim kolumda eğlemez oldu
Turnası çok olan göle gideriz
Cennetin kokusu gelir uçmaktan
Aşıklar usanmaz yiyip içmekten
Öyle namert köprüsünü geçmekten
Akar bozbulanık sele gideriz
Pir Sultan'ım eyder niyazım Hak'tan
Sensin cümlemizi var eden yoktan
Aşıklar usanmaz bayırdan sarptan
Erenler yol kurmuş yola gideriz
<end>

<start>
Ey gönül bülbülleri
Mihmanlar hoş geldiniz
Hak zikr eden dilleri
Mihmanlar hoş geldiniz
Şen olsun ocağınız
Sürülsün devranınız
Ol bizim sultanımız
Mihmanlar hoş geldiniz
Aşk pazarına gelen
Sırr-ı hakikat bilen
Derya-yı umman olan
Mihmanlar hoş geldiniz
Aşıklar serden geçer
Sırat-ı bunda seçer
Sakiden kevser içer
Mihmanlar hoş geldiniz
Aşık oldum erenler
Aşk halinden bilenler
Dost cemalin görenler
Mihmanlar hoş geldiniz
Pir Sultan'ım ey aşıklar
Dizildi kalbi sadıklar
Uyumaz uyanıklar
Mihmanlar hoş geldiniz
<end>

<start>
Mihman olmuşum gelmişim
Hakk'a bağlamışım özüm
Ev sahibi iki gözüm
Gönder bizi safa ile
Gelin örselemen bizi
Hakk'a ısmarladık sizi
Ayağın tozuna yüzü
Sürdür bizi safa ile
Sürüye katılan koçlar
O da Hakk'ın emrin işler
Yiyip içtiğimiz kardaşlar
Gönder bizi safa ile
Hey dedeler hey babalar
Yerde gökte hü diyenler
Rıza lokmasın yiyenler
Gönder bizi safa ile
Gidiyoruz hoşça kalın
Gah da siz de bize gelin
Heybemize azık koyun
Gönder bizi safa ile
Pir Sultan'ım ere varalım
Hak divanına duralım
Yolcu çizmesin giyelim
Gönder bizi safa ile
<end>

<start>
Naci derler bir güruha uğradım
Güzel Şah'ım yarlığasın anları
Muhabbet ettik iradet getirdik
Anlar bizi sevdi biz de anları
Durdukları irfan bağ ile bostan
Silinmiş kalbleri gümandan pastan
Varının gümanı haman bir dosttan
Arı gibi anlaşırlar canları
Cümle bir gerçeğe demişler beli
Tesbihleri Allah Muhammed Ali
Meşrebi Hüseyni ismi mevali
Hüseyin aşkına çıkar kanları
Bir nefesten bir imama uyuldu
Birinin nefesi bine sayıldı
Kaynayuban birbirine koyuldu
Hüseyin aşkına akar kanları
İstemem cenneti göster didarı
Hulku Muhammed'den almış kemali
Okur secdeye inmeden duayı
Aşıklar didara tutmuş yönleri
Sırat'ı Mizan'ı anda geçtiler
Benlik kalesini bunda yıktılar
Al geydiler yaslarından çıktılar
Geceleri bayram kadir günleri
Pir Sultan Abdal'ım gerçeği meydan
Özünü saçmıştır sıfat-ı Şeytan
Esrimiş Kırklar'ın içtiği meyden
Güzel Şah'tan koku duymuş canları
<end>

<start>
Ne hoş yerde makamın var
Senin hey Murtaza Ali
Kudretten gelir yayılır
Hanın hey Murtaza Ali
Seni seven serden geçti
Her namus-u ardan geçti
Dev işitti aklı şaştı
Ünün hey Murtaza Ali
Yattığın yer Kerbela'dır
Çevresi burc-u kaledir
Yolun cümleden aladır
Senin hey Murtaza Ali
Sur çalınsın halk çekilsin
Yezit meydana yıkılsın
Senin aşkınla dökülsün
Kanım hey Murtaza Ali
Pir Sultan mürvete kalman
Hak Muhammed Ali Sultan
Seni sevenlere kurban
Canım hey Murtaza Ali
<end>

<start>
Ali Ali der de dönersin dolap
Ne inlersin dolap derdin nerende
Yardan mı ayrıldın yoksa ilinden
Ne inlersin dolap derdin nerende
Dolap Hak dedi de indi ırmağa
İmamlara cehd etti su vermeğe
Muhammed'in hub cemalin görmeğe
Ne inlersin dolap derdin nerende
Sana bir ustanın eli mi değdi
Yoksa bir hoyratın dili mi değdi
Yaz bahar ayının seli mi değdi
Ne inlersin dolap derdin nerende
Kim kesti getirdi seni yerinden
Dağlar taşlar inileşir zarından
Seni kim ayırdı nazlı yarından
Ne inlersin dolap derdin nerende
Sana durma dön mü dedi üstadın
Dağı taşı yıkar senin feryadın
Dönerken taşı mı deldi hoyradın
Ne inlersin dolap derdin nerende
Böyle m'olur aşık hali ahvali
Vardı gamzelerin ırganur dalı
Şimdi sema döner Urum abdalı
Ne inlersin dolap derdin nerende
Pir Sultan Abdal'ım aşka mı uydun
Yoksa nazlı yardan haber mi duydun
Yardan mı ayrıldın ne idi derdin
Ne inlersin dolap derdin nerende
<end>

<start>
Ne kadar bilirsen bilene danış
Danışan dağları aşar mı aşar
Danışmadan yola düşse bir kişi
Yorulup yollarda şaşar mı şaşar
Uzak ol cahilden kamile yakın
Sözümde mana yok darılma sakın 
Hasmın karıncaysa merdane takın
Ummadığın taş başa düşer mi düşer
Altından bir pula olur mu kail
Konuş ki ehl ile olasın ehil
Konuşma cahille olursun cahil
Kişi itibardan düşer mi düşer
Abdal Pir Sultan'ım böyle mi olur
Herkes ettiğini elbette bulur
Alıcı kuşların ömrü az olur
Akbaba zararsız yaşar mı yaşar
<end>

<start>
Bana gül diyorlar neme güleyim
Ağlamak şanına düştü neyleyim
Elin gülü açmış al ile yeşil
Şu benim güllerim soldu neyleyim
Kolumdan aldırdım nerre bazımı
Arşa çıkarlar ah-u suzumu
Elimden aldırdım yavru kuzumu
Firkatı bağrımı deldi neyleyim
Haberin alayım seher yelinden
Ördekler kalkar mola kendi gölünden
Korkum ayrılıktan fikrim ölümden
Geldi çattı beni buldu neyleyim
Ulu sular gibi çeşmim çağlayan
Mahrum olmaz özün Hakk'a bağlayan
Yar yitirmiş yana yana ağlayan
Akıbet başıma geldi neyleyim
Pir Sultan Abdal'ım Kırklar Yediler
Bu yolu erkanı anlar kodular
Allah verdiğini almaz dediler
Bana verdiğini aldı neyleyim
<end>

<start>
Gafil kaldır şu gönlünden gümanı
Bu mülkün sahibi Ali değil mi
Yaratmıştır on sekiz bin alemi
Rızıkların veren Ali değil mi
Gelin vazgeçelim böyle gümandan
Vallahi çıkarız dinden imandan
Şefaat umarız On'ki İmam'dan
Anların atası Ali değil mi
Yaratıldı Mülcem ol oldu düşman
Kasd etti Ali'ye oldu peşiman
Kangı kitapta var ol Ömer Osman
Kur'an'da okunan Ali değil mi
Bin bir adı vardır bir adı Hızır
Her nerde çağırsan orada hazır
Ali padişahtır Muhammed vezir
Bu fermanı yazan Ali değil mi
Pir Sultan Abdal'ım ben bir fukara
Acep bulunur mu derdime çare
Yüzü kara nasıl varam huzura
Divanda oturan Ali değil mi
<end>

<start>
Benden selam olsun gül yüzlü Şah'a
Verdiği ikrarda durmuyor talip
Her kişi kendine sürek sürüyor
Rehberin buyruğun tutmuyor talip
Avret erin saymaz talip pirini
Faş ettiler erenlerin sırrını
Dört kitapta gördünüz mü yerini
Tarıksız tercuman biliyor talip
İçeri girince beli Hak derler
Dışarı çıkınca ikrar yok derler
Sen olmazsan mürşit olan çok derler
Verdiği ikrardan dönüyor talip
Haberini aldım bir nebbaşiden
Sen hiç korkmaz mısın ulu kişiden
Yüz katını tutmuş pazarbaşıdan
Artık alıp eksik satıyor talip
Pir Sultan Abdal'ım ben bir fukara
Talip boynun eğip durmuyor dara
Sınıklar sarılıp onulmaz yara
Görün ne dert ile ölüyor talip
<end>

<start>
Pirim bana ismini bağışladı
Deftere yazıldım bir dün içinde
On iki kapılı şehre uğradım
Yedi derya geçtim bir dün içinde
Bir saatte yedi iklim dolandım
Saat geçti karar kıldım uyandım
Hikmeti görünce yine bulandım
Biraz çalkalandım cihan içinde
O ruh girdi bana Haydar dost dedi
Yaradandan nasibini istedi
Sabahın (...) 
Ay olup oturdum bir can içinde
Alnıma yazıldı ak ile kara
El defterin ko kendi defterin ara
Kudret ıssı hikmetini göstere
Bu gün mihman düştük bir an içinde
Pir Sultan Abdal'ım eydür menzil ıraktır
Gülip oynamanın sonu firaktır
Şimdi geldik amma gitsek gerektir
Şimdi geziniriz canan içinde
<end>

<start>
Pir Sultan'ım şu dünyaya
Dolu geldim dolu benim
Bilmeyeneler bilsin beni
Ben Ali'yim Ali benim
Coşma deli gönlüm coşma
Coşup da kazandan taşma
Üçyüz altmış tane çeşme
Serçeşme'nin gönlü benim
Çarşılarda dolanırım
Ben Hakk'ım Hak'tan gelirim
On iki imam hak bilirim
Dedikleri deli benim
Kılıcın kırk arşın uzar
Münkirin kökünü kazar
Çarşı pazarlarda gezer
Dedikleri deli benim
Pir Sultan kapında kuldur
Bunu bilmek müşkül haldir
Ali'nin ihsanı boldur
Şah'ı Merdan kulu benim
<end>

<start>
Kahpe felek sana n'ettim n'eyledim
Aksine dönderdin çarh-ı devranı
Hani n'oldu esk'adalet eski gün
Perişan eyledin cümle cihanı
Sultan Süleyman'ın katında iken
Ol dest-i pakinin zatında iken
Her kuş kanadının altında iken
Sarı gebe telef etti şahanı
Dayanılmaz aşıkların derdine
Akıl yetmez ezberine virdine
Nakes konmak ister cömert yurduna
Tilki kovdu ülkesinden arslanı
Anca bu yaraya dayandı Eyüp
Huda'nın cefasın safaya sayıp
Cahiller kamile sen bilmen deyip
Anın için kaybettiler irfanı
Pir Sultan'ım niye geldin cihana
Kusur senin imiş etme bahane
Evvel kullar yalvarırdı sultana
Şimdi minnetc'ettin kula sultanı
<end>

<start>
Öz(ü) mü zulmete salmanam
Allah bir Muhammed Ali
Ben gayrı nesne bilmezsem
Allah bir Muhammed Ali
İki şahin bir yuvada
İşler muallak havada
Dağda denizde ovada
Allah bir Muhammed Ali
İki bülbül durmuş öter
Yükün açmış cevher satar
Pak gönülde mekan tutar
Allah bir Muhammed Ali
Anlardır kılavuz leşker
Daim Hak yolunda işler
Ol Yediler Kırklar Üçler
Allah bir Muhammed Ali
Anlar birdir bir oluptur
Hak içinde sır oluptur
Tecellide nur oluptur
Allah bir Muhammed Ali
Pir Sultan'ım Haydar sırdır
Sırra saraydan serverdir
Ayda nurdur günde nurdur
Allah bir Muhammed Ali
<end>

<start>
Ağlayı ağlayı durma karşımda
Dost beni gönder de var andan ağla
Kirpikleri top top etmiş kaşında
Dost bizi gönder de var andan ağla
Dostun zülüfleri bölük bölüktür
Menim ciğerciğim delik deliktir
Muhabbetin sonu tez ayrılıktır
Dost beni gönder de var andan ağla
Başına bağlamış aldır valası
Aldı beni kaşlarının karası
Hasan ile Hüseyin'in anası
Dost beni gönder de var andan ağla
Başına bağlamış al ile sarı
Arkamızca etme ah ile zarı
Koca Pir Sultan'ın gül yüzlü yarı
Dost bizi gönder de var andan ağla
<end>

<start>
Ben de şu dünyaya geldim geleli
Emaneten bir don giymişe döndüm
Sahibi çıktı da elimden aldı
Koru yerde koyun yaymışa döndüm
O yar geldi geçti geri bakmadı
Hendekler kazdırdım sular akmadı
Çok yuva bekledim cücük çıkmadı
Boş yuva beklemiş yoz kuşa döndüm
Ben de erler meclisinde eğlendim
Farzı kıldım sünnetinde bağlandım
Dünya satranç imiş geldim utuldum
Kendi hayaline dalmışa döndüm
Pir Sultan Abdal'ım bu dünya fani
Baştan başa kim sürdü bu devranı
Yarin bir çift sözü üşüttü beni
Yüce dağ başında buymuşa döndüm
<end>

<start>
Be sevdiğim seni benden ayıran
Din iman bulmaya diyelim Allah
Şu sinemi aşk oduna dağlayan
Bekası olmayan diyelim Allah
Bir münafık sebep oldu bu işe
Umarım başına hem taşlar düşe
Kör yılanlar ura cesedi şişe
Eriye döküle diyelim Allah
O da benim gibi yana kuruya
Kısmeti tükene başı çürüye
Seyit Vakkas bir ok ura devire
Cennet'e girmeye diyelim Allah
Allah anı bin bir belaya ata
Kısmeti tükene vadesi yete
Yetmiş seksen sene döşekte yata
Yata da kalkmaya diyelim Allah
Pir Sultan Abdal'ım almadım hızaz
O kelp rakip bize eyledi garaz
Başka dertten gayrı bin kantar maraz
Gire de çıkmaya diyelim Allah
<end>

<start>
Ben de şu dünyaya geldim giderim
Kalsın benim davam divana kalsın
Muhammed Ali'dir benim vekilim
Kalsın benim davam divana kalsın
Yorulan yorulsun ben yorulmazam
Derviş makamından ben ayrılmazam
Dünya kadısından ben sorulmazam
Kalsın benim davam divana kalsın
Ben de vekil ettim Bari Hüda'mı
O da kulu gibi zulüm ede mi
Orda söyletirler bir bir adamı
Kalsın benim davam divana kalsın
Mümin müslim döşürür de cem olur
Anda sınık yaralara em olur
Kara taş erir de safi mum olur
Kalsın benim davam divana kalsın
Pir Sultan Abdal'ım dünya kovandır
Giden adil beyler kalan avamdır
Muhammed divanı ulu divandır
Kalsın benim davam divana kalsın
<end>

<start>
Dinleyin aşıklar benim sözümü
Felek yaktı kül eyledi özümü
Elimden aldırdım körpe kuzumu
Her gün kıyamet oğlum diye diye
Bir gün kıyamet oğlum diye diye
Yakarım yakarım ateşim tütmez
Seslerim seslerim bülbülüm ötmez
Oğlumun hayali karşımdan gitmez
Her gün kıyamet oğlum diye diye
Bir gün kıyamet oğlum diye diye
Pir Sultan'ım dünya fanidir fani
İnsana verdiler emanet canı
Dünyadan ahrete uludur yolu
Bundan gayrı yol yok dönesin geri
Her gün kıyamet oğlum diye diye
Bir gün kıyamet oğlum diye diye
<end>

<start>
Derildi ayn-ı cem kuruldu erkan
Erenler oturmuş postu postuna
Niyaz edip Hakk'a açıldı meydan
Meydancılar çırağın aldı destine
Baş eğdiler erenlerin yoluna
Hu dediler ehlullah erkanına
Çağırdılar Tanrı'nın arslanına
Kevser getirdiler meydan üstüne
Erenlerin gazileri geldiler
Kabul edip cur'asından aldılar
İçip ab-ı kevser sermest oldular
Mail oldum gözlerinin mestine
Zikr ettiler erenlerin nefesin
Cuş ettiler taliblerin hepisin
Sildiler cümle gönüllerin pasın
Özlerin teslim ettiler dostuna
Pir Sultan'ım bahçesini zeyn eder
Üstat nazarında erkanın güder
Kırklar sema ile hak yola gider
Üçler yediler geldiler erkan üstüne
<end>

<start>
Gece gündüz arzumanım Kerbela
Gidelim gaziler İmam aşkına
Serden başka benim sermayem yoktur
Verelim gaziler İmam aşkına
Kapıyı çaldı Kırkların birisi
Birinden mest oldu kalan hepisi
Sarı Kaya derler Şahın korusu
Konalım gaziler İmam aşkına
Böyle öter bu yerin bülbülleri
Ma'na verir hakikatin dilleri
Taze açmış dost bağının gülleri
Derelim gaziler İmam aşkına
Talib rehberini aklına getir
Noksan işlerini tamama yetir
Rıza lokmasını meydana getir
Yiyelim gaziler İmam aşkına
Pir Sultan'ım der yol uludur deyü
Cümlemiz hakikat kuludur deyü
Muhammed çağırır Ali'dir deyü
Çağralım gaziler İmam aşkına
<end>

