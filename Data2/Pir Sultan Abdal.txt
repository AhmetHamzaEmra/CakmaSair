<start>
Aç artık dost kollarını,
Gel ey dostum yavaş yavaş.
Yol karanlık gözüm görmez,
Gel ey dostum yavaş yavaş.
Dardayım gel artık ulaş,
Muhabbet yolunu dolaş.
Sensin dost yarama ilaç,
Gel ey dostum yavaş yavaş.
Haydar'ı Şah senin adın,
Bilirim sende muradım.
Çok peygambere uğradım,
Gel ey dostum yavaş yavaş.
Artık bana aç kolları,
Yağmur geçti, yağar dolu.
Boynumda gezer dost kolu,
Gel ey dostum yavaş yavaş.
Sanadır bu sözüm sana,
Artık al ulu divana.
Kavruldum dost yana yana,
Gel ey dostum yavaş yavaş.
Pir Sultan başka yol bilmez,
Senin bu yolundan dönmez.
Alev oldu gayrı sönmez,
Gel ey dostum yavaş yavaş.
<end>

<start>
Hızır paşa bizi berdar etmeden
Açılsın kapılar Şaha Gidelim
Siyaset günleri gelip yetmeden
Açılsın kapılar şaha gidelim
Gönül çıkmak ister, şahın köşküne
Can boyanmak ister, Ali müşküne
Pirim Ali on ik'imam aşkına
Açılsın kapılar şaha gidelim
Her nereye gitsem, yolum dumandır
Bizi böyle kılan, ahd-ü amandır
Zincir boynum sıktı hayli zamandır
Açılsın kapılar şaha gidelim
Yaz selleri gibi akar çağlarım
Hançer aldım, ciğerciğim dağlarım
Garip kaldım, şu arada ağlarım
Açılsın kapılar şaha gidelim
Ilgın ılgın eser seher yelleri
Yare selam eylen urum erleri
Bize peyik geldi, şah bülbülleri
Açılsın kapılar şaha gidelim
PİR SULTAN'ım eydür mürvetli şah'ım
Yaram baş verdi, sızlar ciğergahım
Arşa direk direk olmuştur ahım
Açılsın kapılar şaha gidelim
<end>

<start>
Ademoğlu inadından,
Geçebilirsen beri gel.
Erenlerin kanadından,
Uçabilirsen beri gel.
Gittiğimiz Hakk'ın yolu,
Cümle varlık Allah kulu.
Maşrapamız zemzem dolu,
İçebilirsen beri gel.
Ben göklerin bulutuyum,
Lime lim suyla doluyum.
Yetmiş kapı kilidiyim,
Açabilirsen beri gel.
Gönüldür cennet yapısı,
Nur ile aydın kapısı.
Kıldan incedir köprüsü,
Geçebilirsen beri gel.
Pir Sultan Abdal'ım duran,
Yolcudur yolunu soran.
İşte incil, işte Kur'an,
Seçebilirsen beri gel.
<end>

<start>
Âdemoğlu şu dünyaya gelince,
Yeni açmış güle benzer misali.
Anasından doğup kırkı çıkınca,
Kalaylanmış taşa benzer misali.
Mushaf alıp hocasına varınca,
Destur alıp mektebinden dönünce,
On yaşından on beşine girince,
Yen'aşlama dala benzer misali.
Yirmisinde kara sakal getirir,
Otuzunda bağdaş kurmuş oturur,
Kırk yaşında sohbetleri yetirir,
Önü bendli göle benzer misali.
Ellisinde kara sakal bozarır,
Altmışında dinlenmekten haz alır,
Kalbi dıkızlanır, aklı azalır,
İçi çürük koza benzer misali.
Yetmşinde deve gibi mozular,
Sekseninde ilik, kemik sızılar,
Doksanında yol göründü gaziler,
Gazel olmuş güle benzer misali.
Pir Sultan'ım bunu böyle buyurdu,
Müminleri Hak kendisi kayırdı.
Yüz yaşında talan geldi savurdu,
Uçup gider kuşa benzer misali.
<end>

<start>
Agâh olun hey erenler,
Gelen Murtaza Ali'dir.
Ahdine sadık duranlar,
Gelen Murtaza Ali'dir.
Turnaya vermis sesini,
Melekler tutar yasını.
Kırklar ile yer üzümü,
Yiyen Murtaza Ali'dir.
Toprağa vermiş yüzünü,
Kan ile yumuş özünü.
Hep binip devesini,
Seken Murtaza Ali'dir.
Ali çeker kılıcını,
Düldül çeker köçünü,
Muhammet'in miracını,
Gören Murtaza Ali'dir.
Ali Fatima'nın yari,
Aşıklar çeker zarı.
Yezitler Zülfikar'ı,
Çeken Murtaza Ali'dir.
Cennetteki kızıl elma,
Gül benzi sararıp solma.
Pir Sultan'ım gafil olma,
Gelen Murtaza Ali'dir.
<end>

<start>
 Cem-i çiçeklerin hası
 Ağ gül ile kırmızı gül
 Deli gönül eğlencesi
 Ağ gül ile kırmızı gül
 
 Talip olmak pirindendir
 Irenk almak gülündendir
 Muhammed'in terindendir
 Ağ gül ile kirmizi gül
 
 Pir Sultan'ım ey gaziler
 Alnımızda al yazılar
 Talip de Pir'in arzular
 Ağ gül ile kırmızı gül 
<end>

<start>
Gurbet elde bir hal geldi başıma, geldi başıma
Ağlamagözlerim Mevla Kerim'dir
Derman arar iken derde düş oldum
Ağlama gözlerim Mevla Kerim'dir.
Huma kuşu yere düştü ölmedi, düştü ölmedi
Dünya Sultan Süleyman'a kalmadı
Dedim yare gidem nasip olmadı
Ağlama gözlerim Mevla Kerim'dir.
Kağıda yazarlar ufak yazılar, ufak yazılar
Anasız olur mu körpe kuzular
Derdi yüreğinde olan sızılar
Ağlama gözlerim Mevla Kerim'dir.
Abdal Pir Sultan'ım böyle buyurdu, böyle buyurdu
Ayrılık dınların biçti geydirdi
Ben yarılmaz idim felek ayırdı
Ağlama gözlerim Mevla Kerim'dir.
<end>

<start>
Gurbet elde bir hal geldi başıma,
Ağlama gözlerim Mevlâ kerimdir.
Derman arar iken derde düş oldum,
Ağlama gözlerim Mevlâ kerimdir.
Huma kuşu yere düştü ölmedi, 
Dünya Sultan Süleyman'a kalmadı.
Dedim yare gidem, nasip olmadı,
Ağlama gözlerim Mevlâ kerimdir.
Kağıda yazarlar ufak yazılar, 
Anasız olur mu körpe kuzular?
Derdi yüreğinde olan sızılar,
Ağlama gözlerim Mevlâ kerimdir.
Abdal Pir Sultan'ım böyle buyurdu, 
Ayrılık donların biçti, giydirdi.
Ben ayrılmaz idim, felek ayırdı,
Ağlama gözlerim Mevlâ kerimdir.
<end>

<start>
Ağlayı ağlayı durma karşımda, 
Dost beni gönder de var andan ağla. 
Kirpikleri top top etmiş kaşında, 
Dost beni gönder de var andan ağla. 
Dostun zülüfleri bölük bölüktür, 
Menim ciğerciğim delik deliktir. 
Muhabbetin sonu tez ayrılıktır, 
Dost beni gönder de var andan ağla. 
Başına bağlamış aldır valası, 
Aldı beni kaşlarının karası. 
Hasan ile Hüseyin'in anası, 
Dost beni gönder de var andan ağla. 
Başına bağlamış al ile sarı, 
Arkamızca etme ah ile zarı. 
Koca Pir Sultan'ın gül yüzlü yarı, 
Dost bizi gönder de var andan ağla.
<end>

<start>
Ala gözlü şahtan bir dolu geldi,
Bir sen iç sevdiğim, bir de bana ver,
Kavlim sultan Kızıl Veli'den geldi,
Bir sen iç sevdiğim, bir de bana ver.
Payım gelir erenlerin payından,
On İki İmam nesli Ali soyundan.
Selman'ın içtiği üzüm suyundan,
Bir sen iç sevdiğim, bir de bana ver.
Beline kuşanmış nurdan bir kemer,
Aşkın dolusunu içenler kanar.
Herkes sevdiğine bir dolu sunar,
Bir sen iç sevdiğim, bir de bana ver.
Pir Sultan'ım, hamı, hası seçerim,
Hak okurum, aşk kitabın açarım.
Yar elinden ağu gelse içerim,
Bir sen iç sevdiğim, bir de bana ver.
<end>

<start>
Alay alay olmuş gelen turnalar,
Kanadı var, kolları var turnanın.
Silkinip uçamaz menzil görenler,
Gökyüzünde yolları var turnanın.
Silkinip uçar da kanadın çatar,
Seçer kılavuzlar önüne katar.
Hasan Hüseyin'in semasın tutar,
Kerbela'da mekânı var turnanın.
Sesleri naziktir methi okunur,
Avazı bağrımı deler dokunur.
Yalabık yalabık tüyler takınır,
Eğrim eğrim telleri var turnanın.
Pir Sultan, yardımcın yaradan olsun,
Aşık olan aşık didarın bulsun.
Arif olan anlar, cahil ne bilsin,
Her manadan dilleri var turnanın.
<end>

<start>
Alçakta yüksekte yatan erenler
Yetişin imdada aldı dert beni
Başım alıp hangi yere gideyim
Gittiğim yerlerde buldu dert beni
Oturup benimle ibadet kıldı
Yalan söyledi de yüzüme güldü
Yalın kılıç olup üstüme geldi
Çaldı bölük bölük böldü dert beni
Üstümüzden gelen boran, kış gibi
Yavru şahin pençesinde kuş gibi
Seher sabahında rüya, düş gibi
Çağırta bağırta aldı dert beni
Abdal Pir Sultan'ım gönlüm hastadır
Kimseye diyemem gönlüm yaştadır
Bilmem deli oldu bilmem ustadır
Şöyle bir sevdaya saldı dert beni
<end>

<start>
Alemlerin serverisin,
Ah Hüseyin, vah Hüseyin.
Şehitlerin serdarısın,
Ah Hüseyin, vah Hüseyin.
Hasan Hüseyin'in yari,
Muhammed'in gözü nuru.
Hem Ali'nin yadigarı,
Ah Hüseyin, vah Hüseyin.
Zuhur oldun İmam Zeynel,
Muhammet Bakır'dan evvel.
Didene yanayım gönül,
Ah Hüseyin, vah Hüseyin.
İmam Cafer'dir yarimiz,
Musa-i Kazım şahımız.
Budur şems ile mahımız,
Ah Hüseyin, vah Hüseyin.
Ali Musa ilim hüner,
Muhammet Taki el sunar,
Hüseyin'im deyip yanar,
Ah Hüseyin, vah Hüseyin.
Ali Taki Hasan Asker,
Muhammet Mehdi ser-defter.
İmam-ı Seyyid-i Ekber,
Ah Hüseyin, vah Hüseyin.
Pir Sultan haber ver dosttan,
Bülbül ötüyor kafesten.
Hem gül ağlar hem gülistan,
Ah Hüseyin, vah Hüseyin.
<end>

<start>
Ali Ali der de dönersin dolap,
Ne inlersin dolap, derdin nerende?
Yârdan mı ayrıldın, yoksa ilinden?
Ne inlersin dolap, derdin nerende?
Dolap Hak dedi de indi ırmağa,
İmamlara cehd etti su vermeğe,
Muhammed'in hub cemalin görmeğe,
Ne inlersin dolap, derdin nerende?
Sana bir ustanın eli mi değdi?
Yoksa bir hoyratın dili mi değdi?
Yaz bahar ayının seli mi değdi?
Ne inlersin dolap, derdin nerende?
Kim kesti getirdi seni yerinden?
Dağlar taşlar inileşir zârından.
Seni kim ayırdı nazlı yârından?
Ne inlersin dolap, derdin nerende?
Sana "Durma, dön!" mü dedi üstadın?
Dağı taşı yıkar senin feryadın.
Dönerken taşı mı deldi hoyradın?
Ne inlersin dolap, derdin nerende?
Böyle m'olur âşık hali ahvali?
Vardı gamzelerin ırganır dalı.
Şimdi sema döner Urum abdalı,
Ne inlersin dolap, derdin nerende?
Pir Sultan Abdal'ım, aşka mı uydun?
Yoksa nazlı yârdan haber mi duydun?
Yârdan mı ayrıldın, ne idi derdin?
Ne inlersin dolap, derdin nerende?
<end>

<start>
Ali Ali diye ne inilersin?
İnilersin dolap derdin ne senin?
Sen de benim gibi yardan m'ayrıldın?
İnilersin dolap derdin ne senin?
Dolap iniledi düştü ırmağa,
Muhammed'in hub cemalin görmeğe.
Hasan Hüseyin'e bir su vermeğe,
İnilersin dolap derdin ne senin?
Kim kesti getirdi seni yerinden?
Dağlar taşlar ah eyledi zârından.
Sen de mi ayrıldın nazlı yârinden?
İnilersin dolap derdin ne senin?
Sana yad ellerin eli mi değdi?
Yoksa ırakibin dili mi değdi?
Yaz bahar ayının seli mi değdi?
İnilersin dolap derdin ne senin?
Pir Sultan Abdal'ım aşka dayandı,
Hasret nârı ile ciğerim yandı.
Yoksa Hüseyin'den haber mi geldi?
İnilersin dolap derdin ne senin?
<end>

<start>
Ali'm gelir diye karşı giderler,
Ali'nin Düldül'ün bin de göreyim.
Bindiği Düldül'ün medhin ederler,
Ali'nin Düldül'ün bin de göreyim.
Ayağına altın nallar çaktırmış,
Gözlerine yeşil sürme çektirmiş.
Üzengisin cevahirden yaptırmış,
Ali'nin Düldül'ün bin de göreyim.
Kuduretten gem vurulmuş başına,
Lezzet vermiş dudağına dişine.
Bir nur doğmuş eğerinin kaşına,
Ali'nin Düldül'ün bin de göreyim.
Üstüne binersen yükseğe basar,
Bir dizgin eylesen yel gibi eser.
Nice kafirlerin kellesin keser,
Ali'nin Düldül'ün bin de göreyim.
Pir Sultan Abdal'ım, dengi bulunmaz,
Bin konaklık yere gitse yorulmaz.
Kısmet olsa havalarda görünmez,
Ali'nin Düldül'ün bin de göreyim.
<end>

<start>
Allah Allah desem, kalksam yürüsem, 
Acap şu dağları aşamam m'ola? 
Boz atlı Hızır'ı yoldaş eylesem, 
Varıp efendime düşemem m'ola? 
Sevdiğim, bağında güllerin gonca, 
Usuldur boyların, bellerin ince. 
Adı güzel imamların önünce, 
Kerbelâ'da şehit düşemem m'ola? 
Sakın hey sevdiğim, nâsiden sakın, 
Erenler geri almaz attığı okun. 
Irak yerlerini sen eyle yakın, 
İki atlayıp bir dem düşemem m'ola? 
Ben güzel pîrîme verdiğim ikrar, 
Doluda, kırçından, borandan saklar.
İhlâs âşık olan ikrarın bekler, 
İkrarın bendini çesemem m'ola?
Pir Sultan Abdal'ım, dost çiresine, 
Arzumanım kaldı şah cilvesine. 
Altmış ile yetmiş üçün arasına, 
Özümü irfana koşamam m'ola?
<end>

<start>
Allah bir Muhammet Alidir Ali
Gel Muhammet Ali katarına gel
İsmin bu cihanda doludur dolu
Gel Muhammet Ali katarına gel
Serseriye sır kapısı açılmaz
Mürşit olmayınca müşkül seçilmez
Kılavuzsuz yedi derya geçilmez
Gel Muhammet Ali katarına gel
Gizlidir gizliden haber alınmaz
Gönle girmeyince sırlar bilinmez
Benlik ile Hakka kulluk olunmaz
Gel Muhammet Ali katarına gel
Dökme bir su ile gönül alınmaz
Faraş ile süpürgesi görünmez
Kul olmayınca sultanlık bilinmez
Gel Muhammet Ali katarına gel
Pir Sultan'ım münkir yola gelir mi?
Kaplumbağa uçup menzil alır mı?
Hiç mürşitsiz kişi Hakk'ı bilir mi?
Gel Muhammet Ali katarına gel
<end>

<start>
Allah birdir Hak Muhammed Ali'dir
Anın ismi cümle alem doludur
Bu yol Hak Muhammed Ali yoludur.
Gel Muhammed Ali dergahına gel
Özünü arıtıp pak eyler isen,
Bahrileyin ummanlara dalarsan
Hakkın cemalini görmek dilersen
Gel Muhammed Ali dergahına gel
Şah Hasan'ın ismi gönülden gitmez
Şah Hüseyin deyen diller yorulmaz
Bu yolda ölene sorgu sorulmaz
Gel Muhammed Ali dergahına gel
İmam Zeynelabidinin abına
Yezid sığmaz oldu derler kabına
Livaül hamd sancağının dibine
Gel Muhammed Ali dergahına gel
Kurban olalım gel Bakır oğluna
Uymayalım ol Yezid'in fiiline
Biz uyalım İmam Cafer yoluna
Gel Muhammed Ali dergahına gel
İmam Musa Kazım canlar canıdır
Ali Musa Rıza mürvet kanıdır
Yarın varacağımız Hak divanıdır
Gel Muhammed Ali dergahına gel
Taki'yi bilen Naki ile buluşur
Varır Hasan Askeri'ye karışır 
Anlara ulaşan Hakka ulaşır
Gel Muhammed Ali dergahına gel
Pir Sultan Abdal'ım mürvet Hüda'dan
Çıkıp gidelim şu fani dünyadan
El aman dilersen pirim Mehdi'den
Gel Muhammed Ali dergahına gel
<end>

<start>
Aman hey erenler mürvet sizindir,
Öksüzüm, yetimim, amana geldim.
Garibim bi-kesim himmet sizindir,
Ağlayı ağlayı Selman'a geldim.
Şah'ın bahçesinde ben garip bülbül,
Efkarım mükedder, halim pek müşkül.
Koparmadım asla, kokladım bir gül,
Kafir oldum ise imana geldim.
Gönül şahinini saldım havaya,
Yüzüm sürüp geldim ol hakipaya.
Gönül sefinesin vermezim zaya,
Kıblegahım Şah-ı Merdan'a geldim.
Biz Muhammet Ali kullarındanız,
Nesl-i Al-i Aba soylarındanız.
İmam-ı Cafer'in mezhebindeniz,
Server Muhammed'e peymana geldim.
İkilik perdesi yoktur özümde,
Birliktir gönlümde özüm sözümde.
Gece gün düşmüşüm Hak niyazında,
Pir Sultan Abdal'ım, meydana geldim.
<end>

<start>
Amanın eyle mürüvvet,
Gördüğüne tapma gönül.
Yüzüne bakmayanın sen,
Tozuna da bakma gönül.
Bir kardaşa meyil verip,
Tuz ile ekmeğin yiyip,
Azıcık noksanın görüp,
Tez başına kakma gönül.
Arap ata binip coşma,
Karlı buzlu dağlar aşma, 
Her gördüğüne sır açma,
Doluları dökme gönül.
Pir Sultan'ım gündür ava,
Çektiğim emekler hava.
Nasihatım olsun sana,
Sen hatırlar yıkma gönül.
<end>

<start>
Arkası yok deme Şah'ım oğlunun, 
Zahirde batında yüz bin er vardır.
On dört masum ile On iki İmam,
Yanınca Muhammed'le Ali vardır.
Önümüzce Rabbim sözüm pişirir. 
Yaramaz sofular Şah'ı şaşırır.
Dervişler ar'oldu çiçek devşirir,
Arının gömecinde balı vardır.
Şükürdür derler dostumun düşmanı,
Oddan kılıçtan keskindir gülbengi.
Kırmızıdır donu, hem aldır rengi, 
Renginde dürüm dürüm alı vardır 
Şükürdür derler dostumun figanı,
Kalır mı sandın erenlerin ahını?
Horasan'da derler İmam Rıza'yı,
Yeşil türbe üstünde nuru vardır.
Pir Sultan'ım der ki: Vaktin beklesin, 
İkrarını mümin olan haklasın. 
Arif olan kalp evine saklasın,
Erenlerin çok gizli yolu vardır.
<end>

<start>
Arzuladım size geldim
Hünkâr Hacı Bektaş Veli
Eşiğine yüzüm sürdüm 
Hünkâr Hacı Bektaş Veli
Pir elinden dolu içtim
Doğdum elinize düştüm 
Ak cenneti gördüm geçtim
Hünkâr Hacı Bektaş Veli
Güvercin donunda duran
Cümle eksikler bitiren 
Beş taşı şahit getiren
Hünkâr Hacı Bektaş Veli 
Kırk Budakta şema yanar 
Dolusun içenler kanar
Âşıkların semâ döner 
Hünkâr Hacı Bektaş Veli
Bahçende gördüm gülünü 
Erenler sürsün demini 
İmam Rızanın torunu 
Hünkâr Hacı Bektaş Veli
Balım Sultan er köçeği 
Keser kılına bıçağı 
Cümle erenler gerçeği 
Hünkâr Hacı Bektaş Veli
Pir Sultanım gerçek veli 
Erenlerden çekmem eli 
On İki İmamın yolu 
Hünkâr Hacı Bektaş Veli
<end>

<start>
Arzulayıp Hak demine gelince,
Gönülde kin kibir eylemiyesin.
Hakikatın kubbesine girince,
Zinhar kötü kelam söylemeyesin.
Evliya cemidir, sayılmaz hatır,
Eğer isterlerse bir kelam yetir.
Ağır ol, sakin ol, postunda otur,
Her yerde ataklık eylemeyesin.
Yeğlicelik edip gerine bakma,
Delil çağrılırken gerine bakma.
Aşnan musahibin odlara yakma,
Yükünü günahla toplamayasın.
Sen seni gör, elin aybını görme,
Tarikat ateştir, tamuya girme.
Sen de bu anlığın kimseye deme,
Bu sözlerim garaz anlamayasın.
Pir Sultan Abdal'ım, mana bilemez,
Kibrine yedirip haber alamaz.
Kılavuzsuz giden yolu bulamaz,
Bulunmaz yolda yol aramayasın.
<end>

<start>
Aşık senin kıya kıyâ bakışın
Kardaş mevaliye benzer gözlerin 
Aşıkları aşk o'duna yakışın 
Kardaş mevaliye benzer gözlerin 
Bildim Şahım bildim sahip nazarsın 
Sevdiğim aşığı dilde yazarsın
Ali Şahım deyu deyu gezersin 
Kardaş mevaliye benzer gözlerin
Hakikat sevdası düştü serime,
Şeydallah nasibin sundu pirime
Hiç akıllar ermez dostun sırrına
Kardaş mevaliye benzer gözlerin
Erenler nutkunu açıkta söyler
Bahçende açılmış o gonca güller
Sabah seherinde şakır bülbüller
Kardaş mevaliye benzer gözlerin.
Üstaddan mı aldın sen bu kemali 
Bakışına değer dünyanın malı
Ya İmam soyusun ya nesli Ali 
Kardaş mevaliye benzer gözlerin 
Derviş olan hırka giyer eğnine
Seher vakti uğrar yolun üstüne
Kıymayın kardaşlar Allah dostuna
Kardaş mevaliye benzer gözlerin.
Derviş oldum ben okudum heceden
Diz çöküp dersimi aldım hocadan
Ya Hâşimi ya gürûh-ı nâcîden
Kardaş mevaliye benzer gözlerin.
Erenlerin yolu inceden ince 
Karınca çalışır hali halince
Pir Sultanım gezer Hakk'ı bulunca 
Kardaş mevaliye benzer gözlerin
<end>

<start>
Âşıkın başına gelmez hal olmaz
Ulaş yetiş pîrim İmam Hüseyin
Sende bende deyü sual olunmaz
Ulaş yetiş pîrim İmam Hüseyin
Erenler basmamış yerlere yüzü
İletüp çamura çiğnetme bizi
Yarın yok deminde isteriz sizi
Ulaş yetiş pîrim İmam Hüseyin
Âşık olan âşık dârdan ayrılmaz
Takî Nakî seven âşık yorulmaz
Tâlip bunalmazsa pîri çağırmaz
Ulaş yetiş pîrim İmam Hüseyin
Bu hal ile biz onlara katıldık
Kemlik ettik dışarıya atıldık
Bir münkirin tuzağına tutulduk
Ulaş yetiş pîrim İmam Hüseyin
Pir Sultanım daim düşmektir işi
Yol yol oldu akan çeşmimin yaşı
On İki İmamın serçeşme başı
Ulaş yetiş pîrim İmam Hüseyin
<end>

<start>
Aşk ile yürüdük sen pire geldik
Muhammet cemalin seyrana geldik
Muhabbet narına yanmaya geldik
Zatını görmeye meydana geldik
Can bülbülü neden ediyor feryat
Şah-ı velayettir cümleye irşat
Bektaş-ı Veli'den umarız imdat
Kerbela aşkına imdada geldik
Mert olanlar ikrar eder canana
Erenler yolunda gelir meydana
Şükür Mevla'ya ol sırr-ı Yezdan'a
Mansur'un darında erkana geldik
On İki İmam'dır ulu şahımız
Muhammet Ali'ye çıkar rahımız
On dört masum bizim hem-penahımız
Hidayet bahrinde cevlana geldik
Pir Sultan edelim Yezit'e lanet
Mürşidin eteğin tutmuşuz elbet
Ali evladına okuruz rahmet
Şah'ımın cemalin görmeğe geldik
<end>

<start>
Bağdat'ı Bağdat'ı şirin Bağdat'ı,
İbtida binasın kuran kim idi?
On'ki imam koydu mihrap taşını,
Onun duasını eden kim idi?
Bağdat'ın yaylasın bile yayladı,
İndi aşkın deryasını boyladı.
İki cihan Fahri dua eyledi,
Allah Allah deyip duran kim idi?
Yapıcılar gelir yapı yapmaya,
Yapıp yapısını tamam etmeye.
Şirin Bağdat seni seyran etmeye,
Nurdan kandil ile inen kim idi?
Uçurdum kuşumu uçan kuş ilen,
Gözlerim de doldu kanlı yaş ilen.
Üç yüz altmış altı pir devriş ilen,
Bağdat'ı Şeydullah eden kim idi?
Pir Sultan'ım, var mı sözün hatası?
Öldür hırsı nefsin Hakk'a yetesi.
İsmail'e inen koçun atası,
Kurt donunda alıp giden kim idi?
<end>

<start>
Bakmaz mısın yeryüzünde bostana?
Özün türab etmiş kendi mestane.
Burda alçak olan orda üstüne,
Gel gönül topraktan alçak olalım.
Alçaklık dediğin bir iyi şeydir,
Erden, evliyadan kalma bir huydur.
Toprağı sorarsan atası nurdur,
Gel gönül topraktan alçak olalım.
Toprak iyi dedi Hak onu övdü,
Erenle evliya topraktan geldi.
Kulunun nasibin topraktan verdi,
Gel gönül topraktan alçak olalım.
Uzayan ağaçlar göğe değmedi,
İblis benlik ile menzil almadı.
Topraktan gayrıya nazar kalmadı,
Gel gönül topraktan alçak olalım.
Pir Sultan'ım, topraktandır nazarım,
Elim alıp aşk kitabın yazarım.
Ne ararım dağda taşta gezerim,
Gel gönül topraktan alçak olalım.
<end>

<start>
Bana bir yar olsa gönül verdiğim, 
Çıksa bari yüreğimden bu acı. 
Yaresin bekleyip ahdın güttüğüm, 
Bulunsa bir sınık yare sarıcı. 
Yarinden ayrılan hiç gülmez imiş, 
Akar çeşmi yaşı, silinmez imiş. 
Kişinin dediği olunmaz imiş, 
Salar imiş her yanına salıcı. 
Aşk elinden ciğerciğim delindi, 
Gönlün kal dediği yerde kalındı, 
Her nerede olsa bize bulundu, 
Gıybet edip yüzümüze gülücü. 
Nice bezirganlar kondu bu hana, 
Dünya baki değil sultana hana. 
Bir kalleş yar ile girme meydana, 
Erin ere doğru gerek kılıcı. 
Pir Sultan Abdal'ım, çoştum giderim, 
Bir kuru kavgayı sürüp n'iderim? 
Yiyelim, içelim, sohbet edelim, 
Gelir bir gün emanetin alıcı.
<end>

<start>
Aç artık dost kollarını,
Gel ey dostum yavaş yavaş.
Yol karanlık gözüm görmez,
Gel ey dostum yavaş yavaş.
Dardayım gel artık ulaş,
Muhabbet yolunu dolaş.
Sensin dost yarama ilaç,
Gel ey dostum yavaş yavaş.
Haydar'ı Şah senin adın,
Bilirim sende muradım.
Çok peygambere uğradım,
Gel ey dostum yavaş yavaş.
Artık bana aç kolları,
Yağmur geçti, yağar dolu.
Boynumda gezer dost kolu,
Gel ey dostum yavaş yavaş.
Sanadır bu sözüm sana,
Artık al ulu divana.
Kavruldum dost yana yana,
Gel ey dostum yavaş yavaş.
Pir Sultan başka yol bilmez,
Senin bu yolundan dönmez.
Alev oldu gayrı sönmez,
Gel ey dostum yavaş yavaş.
<end>

<start>
Hızır paşa bizi berdar etmeden
Açılsın kapılar Şaha Gidelim
Siyaset günleri gelip yetmeden
Açılsın kapılar şaha gidelim
Gönül çıkmak ister, şahın köşküne
Can boyanmak ister, Ali müşküne
Pirim Ali on ik'imam aşkına
Açılsın kapılar şaha gidelim
Her nereye gitsem, yolum dumandır
Bizi böyle kılan, ahd-ü amandır
Zincir boynum sıktı hayli zamandır
Açılsın kapılar şaha gidelim
Yaz selleri gibi akar çağlarım
Hançer aldım, ciğerciğim dağlarım
Garip kaldım, şu arada ağlarım
Açılsın kapılar şaha gidelim
Ilgın ılgın eser seher yelleri
Yare selam eylen urum erleri
Bize peyik geldi, şah bülbülleri
Açılsın kapılar şaha gidelim
PİR SULTAN'ım eydür mürvetli şah'ım
Yaram baş verdi, sızlar ciğergahım
Arşa direk direk olmuştur ahım
Açılsın kapılar şaha gidelim
<end>

<start>
Ademoğlu inadından,
Geçebilirsen beri gel.
Erenlerin kanadından,
Uçabilirsen beri gel.
Gittiğimiz Hakk'ın yolu,
Cümle varlık Allah kulu.
Maşrapamız zemzem dolu,
İçebilirsen beri gel.
Ben göklerin bulutuyum,
Lime lim suyla doluyum.
Yetmiş kapı kilidiyim,
Açabilirsen beri gel.
Gönüldür cennet yapısı,
Nur ile aydın kapısı.
Kıldan incedir köprüsü,
Geçebilirsen beri gel.
Pir Sultan Abdal'ım duran,
Yolcudur yolunu soran.
İşte incil, işte Kur'an,
Seçebilirsen beri gel.
<end>

<start>
Âdemoğlu şu dünyaya gelince,
Yeni açmış güle benzer misali.
Anasından doğup kırkı çıkınca,
Kalaylanmış taşa benzer misali.
Mushaf alıp hocasına varınca,
Destur alıp mektebinden dönünce,
On yaşından on beşine girince,
Yen'aşlama dala benzer misali.
Yirmisinde kara sakal getirir,
Otuzunda bağdaş kurmuş oturur,
Kırk yaşında sohbetleri yetirir,
Önü bendli göle benzer misali.
Ellisinde kara sakal bozarır,
Altmışında dinlenmekten haz alır,
Kalbi dıkızlanır, aklı azalır,
İçi çürük koza benzer misali.
Yetmşinde deve gibi mozular,
Sekseninde ilik, kemik sızılar,
Doksanında yol göründü gaziler,
Gazel olmuş güle benzer misali.
Pir Sultan'ım bunu böyle buyurdu,
Müminleri Hak kendisi kayırdı.
Yüz yaşında talan geldi savurdu,
Uçup gider kuşa benzer misali.
<end>

<start>
Agâh olun hey erenler,
Gelen Murtaza Ali'dir.
Ahdine sadık duranlar,
Gelen Murtaza Ali'dir.
Turnaya vermis sesini,
Melekler tutar yasını.
Kırklar ile yer üzümü,
Yiyen Murtaza Ali'dir.
Toprağa vermiş yüzünü,
Kan ile yumuş özünü.
Hep binip devesini,
Seken Murtaza Ali'dir.
Ali çeker kılıcını,
Düldül çeker köçünü,
Muhammet'in miracını,
Gören Murtaza Ali'dir.
Ali Fatima'nın yari,
Aşıklar çeker zarı.
Yezitler Zülfikar'ı,
Çeken Murtaza Ali'dir.
Cennetteki kızıl elma,
Gül benzi sararıp solma.
Pir Sultan'ım gafil olma,
Gelen Murtaza Ali'dir.
<end>

<start>
 Cem-i çiçeklerin hası
 Ağ gül ile kırmızı gül
 Deli gönül eğlencesi
 Ağ gül ile kırmızı gül
 
 Talip olmak pirindendir
 Irenk almak gülündendir
 Muhammed'in terindendir
 Ağ gül ile kirmizi gül
 
 Pir Sultan'ım ey gaziler
 Alnımızda al yazılar
 Talip de Pir'in arzular
 Ağ gül ile kırmızı gül 
<end>

<start>
Gurbet elde bir hal geldi başıma, geldi başıma
Ağlamagözlerim Mevla Kerim'dir
Derman arar iken derde düş oldum
Ağlama gözlerim Mevla Kerim'dir.
Huma kuşu yere düştü ölmedi, düştü ölmedi
Dünya Sultan Süleyman'a kalmadı
Dedim yare gidem nasip olmadı
Ağlama gözlerim Mevla Kerim'dir.
Kağıda yazarlar ufak yazılar, ufak yazılar
Anasız olur mu körpe kuzular
Derdi yüreğinde olan sızılar
Ağlama gözlerim Mevla Kerim'dir.
Abdal Pir Sultan'ım böyle buyurdu, böyle buyurdu
Ayrılık dınların biçti geydirdi
Ben yarılmaz idim felek ayırdı
Ağlama gözlerim Mevla Kerim'dir.
<end>

<start>
Gurbet elde bir hal geldi başıma,
Ağlama gözlerim Mevlâ kerimdir.
Derman arar iken derde düş oldum,
Ağlama gözlerim Mevlâ kerimdir.
Huma kuşu yere düştü ölmedi, 
Dünya Sultan Süleyman'a kalmadı.
Dedim yare gidem, nasip olmadı,
Ağlama gözlerim Mevlâ kerimdir.
Kağıda yazarlar ufak yazılar, 
Anasız olur mu körpe kuzular?
Derdi yüreğinde olan sızılar,
Ağlama gözlerim Mevlâ kerimdir.
Abdal Pir Sultan'ım böyle buyurdu, 
Ayrılık donların biçti, giydirdi.
Ben ayrılmaz idim, felek ayırdı,
Ağlama gözlerim Mevlâ kerimdir.
<end>

<start>
Ağlayı ağlayı durma karşımda, 
Dost beni gönder de var andan ağla. 
Kirpikleri top top etmiş kaşında, 
Dost beni gönder de var andan ağla. 
Dostun zülüfleri bölük bölüktür, 
Menim ciğerciğim delik deliktir. 
Muhabbetin sonu tez ayrılıktır, 
Dost beni gönder de var andan ağla. 
Başına bağlamış aldır valası, 
Aldı beni kaşlarının karası. 
Hasan ile Hüseyin'in anası, 
Dost beni gönder de var andan ağla. 
Başına bağlamış al ile sarı, 
Arkamızca etme ah ile zarı. 
Koca Pir Sultan'ın gül yüzlü yarı, 
Dost bizi gönder de var andan ağla.
<end>

<start>
Ala gözlü şahtan bir dolu geldi,
Bir sen iç sevdiğim, bir de bana ver,
Kavlim sultan Kızıl Veli'den geldi,
Bir sen iç sevdiğim, bir de bana ver.
Payım gelir erenlerin payından,
On İki İmam nesli Ali soyundan.
Selman'ın içtiği üzüm suyundan,
Bir sen iç sevdiğim, bir de bana ver.
Beline kuşanmış nurdan bir kemer,
Aşkın dolusunu içenler kanar.
Herkes sevdiğine bir dolu sunar,
Bir sen iç sevdiğim, bir de bana ver.
Pir Sultan'ım, hamı, hası seçerim,
Hak okurum, aşk kitabın açarım.
Yar elinden ağu gelse içerim,
Bir sen iç sevdiğim, bir de bana ver.
<end>

<start>
Alay alay olmuş gelen turnalar,
Kanadı var, kolları var turnanın.
Silkinip uçamaz menzil görenler,
Gökyüzünde yolları var turnanın.
Silkinip uçar da kanadın çatar,
Seçer kılavuzlar önüne katar.
Hasan Hüseyin'in semasın tutar,
Kerbela'da mekânı var turnanın.
Sesleri naziktir methi okunur,
Avazı bağrımı deler dokunur.
Yalabık yalabık tüyler takınır,
Eğrim eğrim telleri var turnanın.
Pir Sultan, yardımcın yaradan olsun,
Aşık olan aşık didarın bulsun.
Arif olan anlar, cahil ne bilsin,
Her manadan dilleri var turnanın.
<end>

<start>
Alçakta yüksekte yatan erenler
Yetişin imdada aldı dert beni
Başım alıp hangi yere gideyim
Gittiğim yerlerde buldu dert beni
Oturup benimle ibadet kıldı
Yalan söyledi de yüzüme güldü
Yalın kılıç olup üstüme geldi
Çaldı bölük bölük böldü dert beni
Üstümüzden gelen boran, kış gibi
Yavru şahin pençesinde kuş gibi
Seher sabahında rüya, düş gibi
Çağırta bağırta aldı dert beni
Abdal Pir Sultan'ım gönlüm hastadır
Kimseye diyemem gönlüm yaştadır
Bilmem deli oldu bilmem ustadır
Şöyle bir sevdaya saldı dert beni
<end>

<start>
Alemlerin serverisin,
Ah Hüseyin, vah Hüseyin.
Şehitlerin serdarısın,
Ah Hüseyin, vah Hüseyin.
Hasan Hüseyin'in yari,
Muhammed'in gözü nuru.
Hem Ali'nin yadigarı,
Ah Hüseyin, vah Hüseyin.
Zuhur oldun İmam Zeynel,
Muhammet Bakır'dan evvel.
Didene yanayım gönül,
Ah Hüseyin, vah Hüseyin.
İmam Cafer'dir yarimiz,
Musa-i Kazım şahımız.
Budur şems ile mahımız,
Ah Hüseyin, vah Hüseyin.
Ali Musa ilim hüner,
Muhammet Taki el sunar,
Hüseyin'im deyip yanar,
Ah Hüseyin, vah Hüseyin.
Ali Taki Hasan Asker,
Muhammet Mehdi ser-defter.
İmam-ı Seyyid-i Ekber,
Ah Hüseyin, vah Hüseyin.
Pir Sultan haber ver dosttan,
Bülbül ötüyor kafesten.
Hem gül ağlar hem gülistan,
Ah Hüseyin, vah Hüseyin.
<end>

<start>
Ali Ali der de dönersin dolap,
Ne inlersin dolap, derdin nerende?
Yârdan mı ayrıldın, yoksa ilinden?
Ne inlersin dolap, derdin nerende?
Dolap Hak dedi de indi ırmağa,
İmamlara cehd etti su vermeğe,
Muhammed'in hub cemalin görmeğe,
Ne inlersin dolap, derdin nerende?
Sana bir ustanın eli mi değdi?
Yoksa bir hoyratın dili mi değdi?
Yaz bahar ayının seli mi değdi?
Ne inlersin dolap, derdin nerende?
Kim kesti getirdi seni yerinden?
Dağlar taşlar inileşir zârından.
Seni kim ayırdı nazlı yârından?
Ne inlersin dolap, derdin nerende?
Sana "Durma, dön!" mü dedi üstadın?
Dağı taşı yıkar senin feryadın.
Dönerken taşı mı deldi hoyradın?
Ne inlersin dolap, derdin nerende?
Böyle m'olur âşık hali ahvali?
Vardı gamzelerin ırganır dalı.
Şimdi sema döner Urum abdalı,
Ne inlersin dolap, derdin nerende?
Pir Sultan Abdal'ım, aşka mı uydun?
Yoksa nazlı yârdan haber mi duydun?
Yârdan mı ayrıldın, ne idi derdin?
Ne inlersin dolap, derdin nerende?
<end>

<start>
Ali Ali diye ne inilersin?
İnilersin dolap derdin ne senin?
Sen de benim gibi yardan m'ayrıldın?
İnilersin dolap derdin ne senin?
Dolap iniledi düştü ırmağa,
Muhammed'in hub cemalin görmeğe.
Hasan Hüseyin'e bir su vermeğe,
İnilersin dolap derdin ne senin?
Kim kesti getirdi seni yerinden?
Dağlar taşlar ah eyledi zârından.
Sen de mi ayrıldın nazlı yârinden?
İnilersin dolap derdin ne senin?
Sana yad ellerin eli mi değdi?
Yoksa ırakibin dili mi değdi?
Yaz bahar ayının seli mi değdi?
İnilersin dolap derdin ne senin?
Pir Sultan Abdal'ım aşka dayandı,
Hasret nârı ile ciğerim yandı.
Yoksa Hüseyin'den haber mi geldi?
İnilersin dolap derdin ne senin?
<end>

<start>
Ali'm gelir diye karşı giderler,
Ali'nin Düldül'ün bin de göreyim.
Bindiği Düldül'ün medhin ederler,
Ali'nin Düldül'ün bin de göreyim.
Ayağına altın nallar çaktırmış,
Gözlerine yeşil sürme çektirmiş.
Üzengisin cevahirden yaptırmış,
Ali'nin Düldül'ün bin de göreyim.
Kuduretten gem vurulmuş başına,
Lezzet vermiş dudağına dişine.
Bir nur doğmuş eğerinin kaşına,
Ali'nin Düldül'ün bin de göreyim.
Üstüne binersen yükseğe basar,
Bir dizgin eylesen yel gibi eser.
Nice kafirlerin kellesin keser,
Ali'nin Düldül'ün bin de göreyim.
Pir Sultan Abdal'ım, dengi bulunmaz,
Bin konaklık yere gitse yorulmaz.
Kısmet olsa havalarda görünmez,
Ali'nin Düldül'ün bin de göreyim.
<end>

<start>
Allah Allah desem, kalksam yürüsem, 
Acap şu dağları aşamam m'ola? 
Boz atlı Hızır'ı yoldaş eylesem, 
Varıp efendime düşemem m'ola? 
Sevdiğim, bağında güllerin gonca, 
Usuldur boyların, bellerin ince. 
Adı güzel imamların önünce, 
Kerbelâ'da şehit düşemem m'ola? 
Sakın hey sevdiğim, nâsiden sakın, 
Erenler geri almaz attığı okun. 
Irak yerlerini sen eyle yakın, 
İki atlayıp bir dem düşemem m'ola? 
Ben güzel pîrîme verdiğim ikrar, 
Doluda, kırçından, borandan saklar.
İhlâs âşık olan ikrarın bekler, 
İkrarın bendini çesemem m'ola?
Pir Sultan Abdal'ım, dost çiresine, 
Arzumanım kaldı şah cilvesine. 
Altmış ile yetmiş üçün arasına, 
Özümü irfana koşamam m'ola?
<end>

<start>
Allah bir Muhammet Alidir Ali
Gel Muhammet Ali katarına gel
İsmin bu cihanda doludur dolu
Gel Muhammet Ali katarına gel
Serseriye sır kapısı açılmaz
Mürşit olmayınca müşkül seçilmez
Kılavuzsuz yedi derya geçilmez
Gel Muhammet Ali katarına gel
Gizlidir gizliden haber alınmaz
Gönle girmeyince sırlar bilinmez
Benlik ile Hakka kulluk olunmaz
Gel Muhammet Ali katarına gel
Dökme bir su ile gönül alınmaz
Faraş ile süpürgesi görünmez
Kul olmayınca sultanlık bilinmez
Gel Muhammet Ali katarına gel
Pir Sultan'ım münkir yola gelir mi?
Kaplumbağa uçup menzil alır mı?
Hiç mürşitsiz kişi Hakk'ı bilir mi?
Gel Muhammet Ali katarına gel
<end>

<start>
Allah birdir Hak Muhammed Ali'dir
Anın ismi cümle alem doludur
Bu yol Hak Muhammed Ali yoludur.
Gel Muhammed Ali dergahına gel
Özünü arıtıp pak eyler isen,
Bahrileyin ummanlara dalarsan
Hakkın cemalini görmek dilersen
Gel Muhammed Ali dergahına gel
Şah Hasan'ın ismi gönülden gitmez
Şah Hüseyin deyen diller yorulmaz
Bu yolda ölene sorgu sorulmaz
Gel Muhammed Ali dergahına gel
İmam Zeynelabidinin abına
Yezid sığmaz oldu derler kabına
Livaül hamd sancağının dibine
Gel Muhammed Ali dergahına gel
Kurban olalım gel Bakır oğluna
Uymayalım ol Yezid'in fiiline
Biz uyalım İmam Cafer yoluna
Gel Muhammed Ali dergahına gel
İmam Musa Kazım canlar canıdır
Ali Musa Rıza mürvet kanıdır
Yarın varacağımız Hak divanıdır
Gel Muhammed Ali dergahına gel
Taki'yi bilen Naki ile buluşur
Varır Hasan Askeri'ye karışır 
Anlara ulaşan Hakka ulaşır
Gel Muhammed Ali dergahına gel
Pir Sultan Abdal'ım mürvet Hüda'dan
Çıkıp gidelim şu fani dünyadan
El aman dilersen pirim Mehdi'den
Gel Muhammed Ali dergahına gel
<end>

<start>
Aman hey erenler mürvet sizindir,
Öksüzüm, yetimim, amana geldim.
Garibim bi-kesim himmet sizindir,
Ağlayı ağlayı Selman'a geldim.
Şah'ın bahçesinde ben garip bülbül,
Efkarım mükedder, halim pek müşkül.
Koparmadım asla, kokladım bir gül,
Kafir oldum ise imana geldim.
Gönül şahinini saldım havaya,
Yüzüm sürüp geldim ol hakipaya.
Gönül sefinesin vermezim zaya,
Kıblegahım Şah-ı Merdan'a geldim.
Biz Muhammet Ali kullarındanız,
Nesl-i Al-i Aba soylarındanız.
İmam-ı Cafer'in mezhebindeniz,
Server Muhammed'e peymana geldim.
İkilik perdesi yoktur özümde,
Birliktir gönlümde özüm sözümde.
Gece gün düşmüşüm Hak niyazında,
Pir Sultan Abdal'ım, meydana geldim.
<end>

<start>
Amanın eyle mürüvvet,
Gördüğüne tapma gönül.
Yüzüne bakmayanın sen,
Tozuna da bakma gönül.
Bir kardaşa meyil verip,
Tuz ile ekmeğin yiyip,
Azıcık noksanın görüp,
Tez başına kakma gönül.
Arap ata binip coşma,
Karlı buzlu dağlar aşma, 
Her gördüğüne sır açma,
Doluları dökme gönül.
Pir Sultan'ım gündür ava,
Çektiğim emekler hava.
Nasihatım olsun sana,
Sen hatırlar yıkma gönül.
<end>

<start>
Arkası yok deme Şah'ım oğlunun, 
Zahirde batında yüz bin er vardır.
On dört masum ile On iki İmam,
Yanınca Muhammed'le Ali vardır.
Önümüzce Rabbim sözüm pişirir. 
Yaramaz sofular Şah'ı şaşırır.
Dervişler ar'oldu çiçek devşirir,
Arının gömecinde balı vardır.
Şükürdür derler dostumun düşmanı,
Oddan kılıçtan keskindir gülbengi.
Kırmızıdır donu, hem aldır rengi, 
Renginde dürüm dürüm alı vardır 
Şükürdür derler dostumun figanı,
Kalır mı sandın erenlerin ahını?
Horasan'da derler İmam Rıza'yı,
Yeşil türbe üstünde nuru vardır.
Pir Sultan'ım der ki: Vaktin beklesin, 
İkrarını mümin olan haklasın. 
Arif olan kalp evine saklasın,
Erenlerin çok gizli yolu vardır.
<end>

<start>
Arzuladım size geldim
Hünkâr Hacı Bektaş Veli
Eşiğine yüzüm sürdüm 
Hünkâr Hacı Bektaş Veli
Pir elinden dolu içtim
Doğdum elinize düştüm 
Ak cenneti gördüm geçtim
Hünkâr Hacı Bektaş Veli
Güvercin donunda duran
Cümle eksikler bitiren 
Beş taşı şahit getiren
Hünkâr Hacı Bektaş Veli 
Kırk Budakta şema yanar 
Dolusun içenler kanar
Âşıkların semâ döner 
Hünkâr Hacı Bektaş Veli
Bahçende gördüm gülünü 
Erenler sürsün demini 
İmam Rızanın torunu 
Hünkâr Hacı Bektaş Veli
Balım Sultan er köçeği 
Keser kılına bıçağı 
Cümle erenler gerçeği 
Hünkâr Hacı Bektaş Veli
Pir Sultanım gerçek veli 
Erenlerden çekmem eli 
On İki İmamın yolu 
Hünkâr Hacı Bektaş Veli
<end>

<start>
Arzulayıp Hak demine gelince,
Gönülde kin kibir eylemiyesin.
Hakikatın kubbesine girince,
Zinhar kötü kelam söylemeyesin.
Evliya cemidir, sayılmaz hatır,
Eğer isterlerse bir kelam yetir.
Ağır ol, sakin ol, postunda otur,
Her yerde ataklık eylemeyesin.
Yeğlicelik edip gerine bakma,
Delil çağrılırken gerine bakma.
Aşnan musahibin odlara yakma,
Yükünü günahla toplamayasın.
Sen seni gör, elin aybını görme,
Tarikat ateştir, tamuya girme.
Sen de bu anlığın kimseye deme,
Bu sözlerim garaz anlamayasın.
Pir Sultan Abdal'ım, mana bilemez,
Kibrine yedirip haber alamaz.
Kılavuzsuz giden yolu bulamaz,
Bulunmaz yolda yol aramayasın.
<end>

<start>
Aşık senin kıya kıyâ bakışın
Kardaş mevaliye benzer gözlerin 
Aşıkları aşk o'duna yakışın 
Kardaş mevaliye benzer gözlerin 
Bildim Şahım bildim sahip nazarsın 
Sevdiğim aşığı dilde yazarsın
Ali Şahım deyu deyu gezersin 
Kardaş mevaliye benzer gözlerin
Hakikat sevdası düştü serime,
Şeydallah nasibin sundu pirime
Hiç akıllar ermez dostun sırrına
Kardaş mevaliye benzer gözlerin
Erenler nutkunu açıkta söyler
Bahçende açılmış o gonca güller
Sabah seherinde şakır bülbüller
Kardaş mevaliye benzer gözlerin.
Üstaddan mı aldın sen bu kemali 
Bakışına değer dünyanın malı
Ya İmam soyusun ya nesli Ali 
Kardaş mevaliye benzer gözlerin 
Derviş olan hırka giyer eğnine
Seher vakti uğrar yolun üstüne
Kıymayın kardaşlar Allah dostuna
Kardaş mevaliye benzer gözlerin.
Derviş oldum ben okudum heceden
Diz çöküp dersimi aldım hocadan
Ya Hâşimi ya gürûh-ı nâcîden
Kardaş mevaliye benzer gözlerin.
Erenlerin yolu inceden ince 
Karınca çalışır hali halince
Pir Sultanım gezer Hakk'ı bulunca 
Kardaş mevaliye benzer gözlerin
<end>

<start>
Âşıkın başına gelmez hal olmaz
Ulaş yetiş pîrim İmam Hüseyin
Sende bende deyü sual olunmaz
Ulaş yetiş pîrim İmam Hüseyin
Erenler basmamış yerlere yüzü
İletüp çamura çiğnetme bizi
Yarın yok deminde isteriz sizi
Ulaş yetiş pîrim İmam Hüseyin
Âşık olan âşık dârdan ayrılmaz
Takî Nakî seven âşık yorulmaz
Tâlip bunalmazsa pîri çağırmaz
Ulaş yetiş pîrim İmam Hüseyin
Bu hal ile biz onlara katıldık
Kemlik ettik dışarıya atıldık
Bir münkirin tuzağına tutulduk
Ulaş yetiş pîrim İmam Hüseyin
Pir Sultanım daim düşmektir işi
Yol yol oldu akan çeşmimin yaşı
On İki İmamın serçeşme başı
Ulaş yetiş pîrim İmam Hüseyin
<end>

<start>
Aşk ile yürüdük sen pire geldik
Muhammet cemalin seyrana geldik
Muhabbet narına yanmaya geldik
Zatını görmeye meydana geldik
Can bülbülü neden ediyor feryat
Şah-ı velayettir cümleye irşat
Bektaş-ı Veli'den umarız imdat
Kerbela aşkına imdada geldik
Mert olanlar ikrar eder canana
Erenler yolunda gelir meydana
Şükür Mevla'ya ol sırr-ı Yezdan'a
Mansur'un darında erkana geldik
On İki İmam'dır ulu şahımız
Muhammet Ali'ye çıkar rahımız
On dört masum bizim hem-penahımız
Hidayet bahrinde cevlana geldik
Pir Sultan edelim Yezit'e lanet
Mürşidin eteğin tutmuşuz elbet
Ali evladına okuruz rahmet
Şah'ımın cemalin görmeğe geldik
<end>

<start>
Bağdat'ı Bağdat'ı şirin Bağdat'ı,
İbtida binasın kuran kim idi?
On'ki imam koydu mihrap taşını,
Onun duasını eden kim idi?
Bağdat'ın yaylasın bile yayladı,
İndi aşkın deryasını boyladı.
İki cihan Fahri dua eyledi,
Allah Allah deyip duran kim idi?
Yapıcılar gelir yapı yapmaya,
Yapıp yapısını tamam etmeye.
Şirin Bağdat seni seyran etmeye,
Nurdan kandil ile inen kim idi?
Uçurdum kuşumu uçan kuş ilen,
Gözlerim de doldu kanlı yaş ilen.
Üç yüz altmış altı pir devriş ilen,
Bağdat'ı Şeydullah eden kim idi?
Pir Sultan'ım, var mı sözün hatası?
Öldür hırsı nefsin Hakk'a yetesi.
İsmail'e inen koçun atası,
Kurt donunda alıp giden kim idi?
<end>

<start>
Bakmaz mısın yeryüzünde bostana?
Özün türab etmiş kendi mestane.
Burda alçak olan orda üstüne,
Gel gönül topraktan alçak olalım.
Alçaklık dediğin bir iyi şeydir,
Erden, evliyadan kalma bir huydur.
Toprağı sorarsan atası nurdur,
Gel gönül topraktan alçak olalım.
Toprak iyi dedi Hak onu övdü,
Erenle evliya topraktan geldi.
Kulunun nasibin topraktan verdi,
Gel gönül topraktan alçak olalım.
Uzayan ağaçlar göğe değmedi,
İblis benlik ile menzil almadı.
Topraktan gayrıya nazar kalmadı,
Gel gönül topraktan alçak olalım.
Pir Sultan'ım, topraktandır nazarım,
Elim alıp aşk kitabın yazarım.
Ne ararım dağda taşta gezerim,
Gel gönül topraktan alçak olalım.
<end>

<start>
Bana bir yar olsa gönül verdiğim, 
Çıksa bari yüreğimden bu acı. 
Yaresin bekleyip ahdın güttüğüm, 
Bulunsa bir sınık yare sarıcı. 
Yarinden ayrılan hiç gülmez imiş, 
Akar çeşmi yaşı, silinmez imiş. 
Kişinin dediği olunmaz imiş, 
Salar imiş her yanına salıcı. 
Aşk elinden ciğerciğim delindi, 
Gönlün kal dediği yerde kalındı, 
Her nerede olsa bize bulundu, 
Gıybet edip yüzümüze gülücü. 
Nice bezirganlar kondu bu hana, 
Dünya baki değil sultana hana. 
Bir kalleş yar ile girme meydana, 
Erin ere doğru gerek kılıcı. 
Pir Sultan Abdal'ım, çoştum giderim, 
Bir kuru kavgayı sürüp n'iderim? 
Yiyelim, içelim, sohbet edelim, 
Gelir bir gün emanetin alıcı.
<end>

<start>
Bana gül diyorlar, neme güleyim?
Ağlamak şanıma geldi n'eyleyim?
Ellerin çiçeği allı yeşilli,
Şu benim çiçeğim soldu n'eyleyim?
Bir haber gelmedi Kenan ilinden,
Uçtu m'ola gövel turnam gölünden?
Havfım ayrılıktır, korkum ölümden,
İkisi de birden geldi n'eyleyim?
Kara yazılmıştır yazılarımız,
Arş-alaya çıktı sızılarımız.
İrili ufaklı kuzularımız,
Firkati bağrımı deldi n'eyleyim?
Ulu sular gibi sözüm çağlayan,
Mahrum kalmaz özün Hakk'a bağlayan.
Yar bitirmiş yana yana ağlayan,
Akıbet başıma geldi n'eyleyim?
Pir Sultan Abdal'ım, kırklar yediler,
Yediler de bir keşiğe kodular.
Onlar verdiğini almaz dediler,
Şu bana verdiğin aldı n'eyleyim?
<end>

<start>
Bana gül diyorlar neme güleyim,
Gözlerim nem ile doldu n'eyleyim?
Elin gülü açmış al ile yeşil,
Şu benim güllerim soldu n'eyleyim?
Kolumdan uçurdum nerre bazımı,
Arşa çıkardılar ah-ı suzumu.
Elimden aldırdım yavru kuzumu,
Firkatı bağrımı deldi n'eyleyim?
Haberin alayım seher yelinden,
Ördek kalkar m'ola kendi gölünden?
Korkum ayrılıktan, fikrim ölümden,
Ahiri başıma geldi n'eyleyim?
Ulu sular gibi çeşmim çağlayan,
Mahrum olmaz özün Hakk'a bağlayan.
Yar yitirmiş yana yana ağlayan,
Geldi çattı beni buldu n'eyleyim?
Pir Sultan Abdal'ım, kırklar yediler,
Bu yolu erkanı onlar kodular.
Allah verdiğini almaz dediler,
Bana verdiğini aldı n'eyleyim?
<end>

<start>
Bana medet senden olur efendim,
Aşılmaz dağların ardında kaldım.
Eller dosta doğru çeker göçünü, 
Elsiz viranede çöllerde kaldım. 
Sana derim sana ey kaşı kara, 
Artıyor eksilmez dost sinemde yara. 
Bir aşinam yok ki halımı sora, 
Yalanlı dolanlı dillerde kaldım.
Sabahtan sabahtan semah tutarım, 
Dosta kadar gider benim katarım. 
Baykuş gibi viranede öterim, 
Gel gör ne perişan hallerde kaldım. 
Pir Sultan Abdalım, ben de gülmedim, 
Aradım derdime derman bulmadım. 
Yol nereden gelir gider bilmedim, 
Kesildi kervanım bellerde kaldım.
<end>

<start>
Banaz'dan sürdüler bizi Sivas'a,
Erler himmet edin ben gidiyorum.
Garipçe canıma kıldılar cefa,
Erler himmet edin ben gidiyorum.
Gidi kafir gelir dedim imana,
Kuzular ağlıyor hem yana yana,
Getirip de hapsettiler zindana,
Erler himmet edin ben gidiyorum.
Gidi dideceğim yoldan kalmadı,
Güzel Şah'a gelir dedim gelmedi,
Pirimizden bize himmet olmadı,
Erler himmet edin ben gidiyorum.
Urganım çekildi sığındım dara,
Üstüme döküldü ağ ile kara,
Muhbirim üstünde çıralar yana,
Erler himmet edin ben gidiyorum.
Pir Sultan Abdal'ım kolum büküldü,
Aktı gözüm yaşı yere döküldü,
Ahir urgan boğazıma takıldı,
Erler himmet edin ben gidiyorum.
<end>

<start>
Bâtın erlerinden Sultan-ı Server,
Geldi dergâhımız oldu münevver.
Yanında rehberi Hazret-i Kanber,
Heman bir dem geşt ü güzar göründü.
Bir ulu dergâha varıp eriştim,
Erenler elinden bir dolu içtim.
Aklımı zay edip hal olup düştüm,
Kuruldu bir ulu pazar göründü.
Gönüller tahtının bülbülü geldi,
Elinde bir dolu gül rengi geldi.
Önüme bir sini dopdolu geldi,
Bu hal bize ondan uçar göründü.
On'ki tarikatin nişanı mevcut,
Pir Sultan'ım, onda pirim de mevcut.
Gördü cümlemizi onda bir vücut,
Pervaz vurup gökte uçar göründü.
<end>

<start>
Be hey acayip adem, 
Öldüğünü bilemezsin. 
Korlar bir karanlık dama, 
Kapı baca bulamazsın. 
Yağmur yağar, yeller eser, 
Mezarı başına yıkar. 
Seksen bin canavar sıkar, 
Hiçbirine vuramazsın. 
Gel bu öğüdü al benden, 
Yarın fırsat gider elden. 
Hak saklasın cehennemden, 
Karanlıktır çıkamazsın. 
Yer pamuk olur atılır, 
Cümle deryalar katılır. 
Dilin damağın tutulur, 
Doğru cevap veremezsin. 
Pir Sultan'ım der ki: Deli, 
Elden koymaz doğru yolu. 
Ne yanarsın dünya malı,
Birin alıp gidemezsin.
<end>

<start>
Be sevdiğim seni benden ayıran,
Din iman bulmaya diyelim Allah.
Şu sinemi aşk oduna dağlayan,
Bekası olmayan diyelim Allah.
Bir münafık sebep oldu bu işe,
Umarım başına hem taşlar düşe.
Kör yılanlar vura cesedi şişe,
Eriye döküle diyelim Allah.
O da benim gibi yana kuruya,
Kısmeti tükene, başı çürüye.
Seyit Vakkas bir ok vura devire,
Cennet'e girmeye diyelim Allah.
Allah onu bin bir belaya ata,
Kısmeti tükene, vadesi yete.
Yetmiş, seksen sene döşekte yata,
Yata da kalkmaya diyelim Allah.
Pir Sultan Abdal'ım, almadım hızaz,
O kelp rakip bize eyledi garaz.
Başka dertten gayrı bin kantar maraz,
Gire de çıkmaya diyelim Allah.
<end>

<start>
Be yarenler, be kardaşlar,
Gör n'eyledi zaman bizi?
Gözüm yaşını akıttı,
Sel eyledi zaman bizi.
Can nice ayrılır tenden,
Ten nice ayrılır candan.
Ayak ayak nerdübandan,
İn eyledi zaman bizi.
Gelin gidelim Zecril'e,
Can kurban olsun asile.
Bir halden bilmez cahile,
Kul eyledi zaman bizi.
Kimi baydır, kimi fakir,
Yaradan Mevla'ya şükür.
Ne akıl kodu, ne fikir,
Del'eyledi zaman bizi.
Pir Sultan'ım döne döne,
Dolu içtim kana kana.
Şu yerde kim yana yana,
Dul eyledi zaman bizi.
<end>

<start>
Sar'öküzü benden sual sorarlar, 
Ben bilemem, bilenlere sorayım. 
Şu dünyayı uçtan uca ararlar, 
Ben bilemem, bilenlere sorayım. 
Dünyayı üstüne kurdu hu deyü, 
Öküzün başının altı su deyü. 
Şu dünyanın damızlığı ne deyü? 
Ben bilemem, bilenlere sorayım. 
Hindistan'a indi öküzün dili, 
Kabe'yi sırtında getürür beli. 
Evveli Muhammet, ahiri Ali, 
Ben bilemem, bilenlere sorayım. 
Kuyruğunu gördüm Yemen ilinde, 
Nurdan taç başında, kemer belinde,
Muhammet kalbinde, Ali dilinde, 
Ben bilemem, bilenlere sorayım. 
Mağripten maşrıka dünyanın ucu, 
Sarraf olan bilir altını, tuncu. 
Yalan imiş şu dünyanın sonucu, 
Ben bilemem, bilenlere sorayım. 
Gün doğunca boynuzuna nur düşer, 
Bir yandan doğar da, bir yandan aşar. 
Çiftçisi kim imiş, çifte kim koşar? 
Ben bilemem, bilenlere sorayım. 
Pir Sultan Abdal'ım yazmış, göndermiş, 
Yedi yerden suyun vermiş, kandırmış, 
Yönünü de Hak'tan yana döndermiş, 
Ben bilemem, bilenlere sorayım.
<end>

<start>
Ben de bu dünyaya geldim giderim,
Döner çiftim ağır, harmanım mı var?
Bu dünya dolusu malı n'ederim?
Hesabın vermeğe fermanım mı var?
Bu malın hesabın bizden alırlar,
Onın için el çekmiştir veliler.
Haramı var diye korku verirler,
Benim ipek yüklü kervanım mı var?
Yitir bu hileyi gönlünden yitir,
Tamam eyle, eksik yerlerin bitir.
Bana derler; gam yükünü sen götür,
Benim götürecek dermanım mı var?
Dükkan açmış bir müşteri ararsın,
Gelene geçene haber sorarsın.
Bana ağır ağır minnet m'edersin?
Felek sende demim devranım mı var?
Pir Sultan Abdal'ım, derdim dökerler,
Ağu oldu yediğimiz şekerler.
Güzel sevdik diye ahım çekerler,
Benim Hak'tan özge cananım mı var?
<end>

<start>
Ben de şu dünyada üç güzel gördüm
Birisi kalbimde durana benzer
Birisi Muhammet birisi Ali
Şu garip halimden bilene benzer
Mümin olanların tez gelir yazı
Cennette huriye benziyor yüzü
Şu nazlı dilberin hercayi sözü
Mart ayında esen borana benzer
Yaz gelince sular köpük saçılır
Lâle sümbül çiçekleri açılır
Zoğal avcı çıkmış diye kaçınır
Çöllerde sevdiğim cerana benzer
Mümin olanların kalbi tacıdır
Mürşit eşiğine varan hacıdır
Berk basma sabana boynum acıdır
Zor edip zerveyi kırana benzer
Abdal Pir Sultan'ım göğe süzüldü
Sırat'ın üstünde nizam kuruldu
Mümin olan gaflet gıllet yazıldı
Dört kitap içinde Kur'an'a benzer
<end>

<start>
Ben de şu dünyaya geldim geleli,
Emaneten bir don giymişe döndüm.
Sahibi çıktı da elimden aldı,
Koru yerde koyun yaymışa döndüm.
O yâr geldi geçti, geri bakmadı,
Hendekler kazdırdım, sular akmadı.
Çok yuva bekledim, cücük çıkmadı,
Boş yuva beklemiş yoz kuşa döndüm.
Ben de erler meclisinde eğlendim,
Farzı kıldım, sünnetinde bağlandım.
Dünya satranç imiş, geldim ütüldüm,
Kendi hayaline dalmışa döndüm.
Pir Sultan Abdal'ım, bu dünya fani,
Baştan başa kim sürdü bu devranı?
Yârin bir çift sözü üşüttü beni,
Yüce dağ başında buymuşa döndüm.
<end>

<start>
Ben de şu dünyaya geldim geleli,
Kalsın benim davam divana kalsın.
Yaradan Allah'tır benim vekilim,
Kalsın benim davam divana kalsın.
Yorulan yorulsun, ben yorulmazam,
Derviş makamından ben ayrılmazam,
Dünya kadısından ben sorulmazam,
Kalsın benim davam divana kalsın.
Ben de vekil ettim Bari Huda'mı,
O da kulu gibi zulüm ede mi?
Orda söyletirler bir bir adamı,
Kalsın benim davam divana kalsın.
Mümin müslim devşirir de cem olur,
Anda sınık yaralara em olur.
Kara taş erir de safi gem olur,
Kalsın benim davam divana kalsın.
Pir Sultan Abdal'ım dünya kovandır,
Gitti adil beyler kalan avamdır.
Muhammet divanı ulu divandır,
Kalsın benim davam divana kalsın.
<end>

<start>
Ben de şu dünyaya geldim giderim
Kalsın benim davam divana kalsın
Muhammed Ali'dir benim vekilim
Kalsın benim davam divana kalsın
Yorulan yorulsun ben yorulmazam
Derviş makamından ben ayrılmazam
Dünya kadısından ben sorulmazam
Kalsın benim davam divana kalsın
Ben de vekil ettim Bari Hüda'mı
O da kulu gibi zulüm ede mi
Orda söyletirler bir bir adamı
Kalsın benim davam divana kalsın
Mümin müslim düşürür de cem olur
Anda sınık yaralara em olur
Kara taş erir de safi mum olur
Kalsın benim davam divana kalsın
Pir Sultan Abdal'ım dünya kovandır
Gitti adil beyler kalan avamdır
Muhammed divanı ulu divandır
Kalsın benim davam divana kalsın
<end>

<start>
Ben de şu dünyaya geldim giderim
Kalsın benim davam divana kalsın
Muhammed Ali'dir benim vekilim
Kalsın benim davam divana kalsın
Yorulan yorulsun ben yorulmazam
Derviş makamından ben ayrılmazam
Dünya kadısından ben sorulmazam
Kalsın benim davam divana kalsın
Ben de vekil ettim Bari Hüda'mı
O da kulu gibi zulüm ede mi
Orda söyletirler bir bir adamı
Kalsın benim davam divana kalsın
Mümin müslim düşürür de cem olur
Anda sınık yaralara em olur
Kara taş erir de safi mum olur
Kalsın benim davam divana kalsın
Pir Sultan Abdal'ım dünya kovandır
Gitti adil beyler kalan avamdır
Muhammed divanı ulu divandır
Kalsın benim davam divana kalsın
<end>

<start>
Ben dervişim diye göğsün gerersin
Hakk'ı zikretmeye dilin var mıdır
Sen kendini görsene ilden n'ararsın
Hâli hâl etmeye hâlin var mıdır
Birgün balık gibi ağa sararlar
Mürşidinden rehberinden sorarlar
Tütsü yakıp köşe köşe ararlar
Ben arıyım dersin balın var mıdır
Dertli olmayanlar derde yanar mı
Tahkik derviş ikrarından döner mı
Her bir uçan gül dalına konar mı
Ben bülbülüm dersin gülün var mıdır
Pîr Sultan'im senin derdin deşilmez
Derdi olmayanlar derde düş olmaz
Mürşidsiz rehbersiz yollar asılmaz
Mürşid eteğinde elin var mıdır
Kaynak:
 Pir Sultan Abdal, Haz. Memet Fuat, 1977
<end>

<start>
Ben dervişim dersin dava kılarsın, 
Hakkı zikretmeye dilin var mıdır? 
Kendini gör, elde sen ne ararsın? 
Hâlâ hâl etmeğe hâlin var mıdır? 
Dertli olmayanlar derde yanar mı? 
Sâdık derviş ikrârından döner mi? 
Dertsiz bülbül gül dalına konar mı? 
Ben bülbülüm dersin, gülün var mıdır? 
Bir gün balık gibi ağa sararlar, 
Mürşitten rehberden haber sorarlar. 
Tütsü yakıp köşe köşe ararlar, 
Ben arıyım dersin, balın var mıdır? 
Mürşit huzurunda dâra durmağa, 
Dâra durup Hakka boyun vermeğe, 
Muhabbetten geçip hırka giymeğe, 
Çar pâreden derviş şalın var mıdır? 
Pir Sultan'ım senin derdin deşilmez, 
Derdi olmayanlar derde düş olmaz. 
Mürşitsiz rehbersiz yollar açılmaz, 
Mürşit eteğinde elin var mıdır?
<end>

<start>
Ben hocamdan böyle aldım dersimi,
Okur idim elif diye, be diye. 
Kimse bilmez şu cihanın harfinden,
Ta ezelden çağırırım Hû diye.
Oğul ıssız iken, üzüm çoğ iken,
Davut sofra iken, bıçak yoğ iken,
İsmal'e inen kurban sağ iken,
Kime dedi şu lokmayı ye diye?
Kimi azarlayıp, kimi kakıdır,
Kimine ders verir, kimin okutur.
Kime dedi meydan kimin hakkıdır?
Kime dedi şu meydanı yu diye?
Fatma Ana Şah Ali'nin gelini,
Miraç'a inerken öptü elini.
Haksızlara koklatmazdı gülünü,
Muhamed'in bergüzarı bu diye.
Pir Sultan'ım şunda bir dolu içti,
İçti o doluyu serinden geçti.
Aşkın ateşine yandı tutuştu,
Kemiğim hâl oldu, ilik su diye.
<end>

<start>
Benden selam olsun gül yüzlü Şah'a,
Verdiği ikrarda durmuyor talip.
Her kişi kendine sürek sürüyor,
Rehberin buyruğun tutmuyor talip.
Avret erin saymaz talip pirini,
Faş ettiler erenlerin sırrını.
Dört kitapta gördünüz mü yerini?
Tarıksız tercüman biliyor talip.
İçeri girince beli Hak derler,
Dışarı çıkınca ikrar yok derler.
Sen olmazsan mürşit olan çok derler,
Verdiği ikrardan dönüyor talip.
Haberini aldım bir nebbaşiden,
Sen hiç korkmaz mısın ulu kişiden?
Yüz katını tutmuş pazarbaşıdan,
Artık alıp eksik satıyor talip.
Pir Sultan Abdal'ım, ben bir fukara,
Talip boynun eğip durmuyor dara.
Sınıklar sarılıp onulmaz yara,
Görün ne dert ile ölüyor talip.
<end>

<start>
Benden selam söyle o güzel şaha,
Kurduğu yollara gitmiyor talip.
Herkes kendisine bir yol sürüyor,
Mürşit buyruğunu tutmuyor talip.
İçeri girilen ikrar hak diyor,
Dışarı çıkılan ikrar yok diyor.
Senden gayrı bana mürşit çok diyor,
Verdiği ikrardan dönüyor talip.
Yolum uğrar ise söylerim sözün,
Varsın doğru yola gitmesin talip,
Sen mürşitlik hakkın ifa eylersen,
Günahı boynuna tutmasın talip.
Pir Sultan Abdal'ım, ben bir biçare,
Boynunu de eğip durmuyor dara.
Gönüle de düştü bir sınık yara,
İnliye inliye geliyor talip.
<end>

<start>
Benden selam söylen sofu canlara,
Vücudun şehrini yuyanlar gelsin.
Yedi kat göklerin yedi kat yerin,
Kudret binasını kuranlar gelsin.
Pirimi sorarsan Ali'dir Ali,
Altından çakılmış Düldül'ün nalı.
Kim sürdü kuyuda kırk arşın yolu?
O yolun süreğin sürenler gelsin.
Sofuluk dediğin bir kolay iştir,
Pirimin gördüğü mübarek düştür.
Eti yok, kanı yok bir uçar kuştur,
O kuşun dilini bilenler gelsin.
Sofuluk eyleyen arıtır özün,
Kimse yok anlaya şu benim sözüm.
Demirin yüzünde karınca izin,
Karanlık gecede bulanlar gelsin.
Pir Sultan Abdal'ım, özüm didarda,
Saklayalım Hak katında nazarda.
Çıkmadık can, kazılmadık mezarda,
O canın namazın kılanlar gelsin.
<end>

<start>
 Beni görüp yönün öte döndürme
 Yine gitmez meylim sendedir sende 
 Yıkıp hilâl kaşlariını yere indirme
 Günah sende değil bendedir bende
 Şeker vardır dudağında dilinde
 Arzumanım kaldı gonca gülünde
 Sen bir padişâhsın hükmün elinde
 Senin ile dâvam sendedir sende
 Sensiz çıkıp yaylaları yaylamam
 Engeller içinde sırrın söylemem
 Çok günah işledim inkâr eylemem
 İk'ellerim kızıl kandadır kanda 
 Nice beyler ile gezdim yoruldum
 Kan bulanık aktım duruldum
 Sencileyin çok güzele sarıldım
 Dahi sevgin candadır canda
 Pîr Sultan Abdal'ım böyle deyiptir
 Âşıklar güzeli sevegeliptir
 Bir güzel sevmeyle kanlı m'oluptur
 Kellem terkidedir yandadır yanda
<end>

<start>
Beni aslım Horasan'dan Hoy'dandır,
Kırklar olduğun Kanber de yandadır,
Tanrı'nın arslanı Ali nurdandır.
Kırklara serçeşmesin pirim Ali,
Cümlemizden ulusun Kızıl Deli.
Kırklar Rum eline sökün eyledi,
Döndü geri cümle kırklara söyledi,
Bir etek kun ilen derya bağladı.
Kırklara serçeşmesin pirim Ali,
Cümlemizden ulusun Kızıl Deli.
Kırklar Urum'a geçti, sen duydun mu?
Tanrı'nın arslanı geldi, bildin mi?
Pınar yanında kendini buldun mu?
Kırklara serçeşmesin pirim Ali,
Cümlemizden ulusun Kızıl Deli.
Kırklar bir bir arda sökün eyledi,
Domuz kafirlerin yolun bağlandı,
Tanrı'nın arslanı imdat eyledi.
Kırklara serçeşmesin pirim Ali,
Cümlemizden ulusun Kızıl Deli.
Geldi Kazova'sın duman bürüdü,
Kara kafirlerin yağı eridi,
Allah Allah deyüp Kırklar yürüdü.
Kırklara serçeşmesin pirim Ali,
Cümlemizden ulusun Kızıl Deli.
Kırklar Rum elinde mekân tuttular,
Makamlar açtılar, çırağ yaktılar,
Bütün kafirleri dine çektiler.
Kırklara serçeşmesin pirim Ali,
Cümlemizden ulusun Kızıl Deli.
Pir Sultan'ım bu sözleri söyledi,
Kafirlerin, Yezitlerin ağladı,
İlk selamı esselâda söyledi.
Kırklara serçeşmesin pirim Ali,
Cümlemizden ulusun Kızıl Deli.
<end>

<start>
Benim Hakk'a münacatım,
Şah'a Padişah'a değil.
Ali Hasan'a minnetim,
Şah'a Padişah'a değil.
Hak dergâhına varırım,
Hub didarını görürüm.
Bir Allah'a yalvarırım,
Şah'a Padişah'a değil.
Pir sultan'ım der: Şah'ım var,
Hızır Paşa'dan ahım var.
Benim bir tek Allah'ım var,
Şah'a Padişah'a değil.
<end>

<start>
Beri gel beri gel hey iman kulu,
Bek kapış koyverme tuttuğun eli.
Eğer kibir ile sürersen yolu,
Vebali boynuna ilazım değil.
Ele aldın aşk kitabın okursun,
Güle muhabbetin yine şakırsın,
Üstaz oldum deyü eksük dokursun,
Vebali boynuna ilazım değil.
Rehberin kapısı bin bir kapıdır,
Hak rehberler talibini okudur.
Yola doğru gitmek mümin hakkıdır,
Vebali boynuna ilazım değil.
Çıkar yüce tepelere konarsın,
Ziyan gördüm diye aşağ'inersin,
Verdiğin ikrardan geri dönersin,
Vebali boynuna ilazım değil.
Pir Sultan Abdal'ım, haktır bu emek,
Rızasız lokmalar haramdır yemek.
Benim borcum sana bir kezdir demek,
Vebali boynuna ilazım değil.
<end>

<start>
Bir aşkın deryasın boyla,
Kıyısı öte mi dersin?
Bir gerçeğe hizmet eyle,
Emeğin yite mi dersin?
Nadanı kondurma bağa,
Düşürür seni tuzağa.
Şekerler yedirsen zağa,
Tut olup öte mi dersin?
Arifler yola giderler,
İrfanda sohbet ederler.
Nişansız yari n'iderler?
Can gönül kata mı dersin?
Bellidir kalbi boş olan,
İkrar verendir hoş olan.
Hercaiye yoldaş olan,
Menzile yete mi dersin?
Pir Sultan Abdal coşmayan,
Aşk küresinde pişmeyen.
İlkin Hakk'a ulaşmayan,
Sonradan yete mi dersin?
<end>

<start>
Bir bülbülcük konmuş dağlar başına,
Sal Allah'ım, sal sılama varayım.
Şahin yuva yapar kendi başına,
Sal Allah'ım, sal sılama varayım.
Bizim evlerimiz dağdan ötedir,
Hısım kavim bize ana atadır.
Yad ellerde kalmak kula hatadır,
Sal Allah'ım, sal sılama varayım.
Ekili tarlalar nasıl basayım,
Üzerine birkaç kurban keseyim.
Bu iş Hak'tan geldi kime küseyim?
Sal Allah'ım, sal sılama varayım.
Atlarımız yemin yedi silindi,
İki kardeş karşı karşı salındı.
Ciğerciğim delik delik delindi,
Sal Allah'ım, sal sılama varayım.
Pir Sultan Abdal'ım saki değildir,
Tuz ekmek her aşık hakkı değildir.
Bu dünyada kimse baki değildir,
Sal Allah'ım, sal sılama varayım.
<end>

<start>
Bin cefâlar etsen almam üstüme
Gayet şirin geldi dillerin dostum
Varıp yad ellere meyil verirsen
Kış ola bağlana yolların dostum
İlâhi onmaya yardan ayıran
Bahçede bülbüller ötüyor uyan
Kula gölge olsa Allaha ayan
Senden ayrılalı gülmedim dostum
Pir Sultan Abdalım gülüm dermişler
Bu şirin canıma nasıl kıymışlar
İster isem dünya malın vermişler
Sensiz dünya malın neylerim dostum
<end>

<start>
Bir çocuk da anasından doğunca,
Bedenini pişirmeye tuz ister.
Üryan büryan ortalıkta kalınca,
Setirini örtünmeye bez ister.
Kanla sudan gelir onun gıdası,
Nasibini veren Barı Huda'sı.
Beşiklere beler onun anası,
Akşam sabah emzirmeye yüz ister.
Bir yaşında ürüm ürüm ürünür,
İkisinde sürüm sürüm sürünür.
Üç yaşında adım adım yürünür,
Dört yaşında söylemeye söz ister.
Beş yaşında dili civan sevişir,
Altısında uşağınan döğüşür.
Yedisinde dişlerini değişir,
Sekizinde her gediğin düz ister.
Dokuzunda olur bir tosun maya,
Onunda da benzer kaşları yaya.
Onbirinde başı girer sevdaya,
Onbeşinde ala gözlü kız ister.
Yirmisinde akıl baştan savrulur,
Otuzunda vursa dağa devrilir.
Kırk yaşında akıl başa çevrilir,
Ellisinde avın olmuş baz ister.
Altmışında iner bir merdivenden,
Yetmişinde binse düşer duvardan.
Sekseninde su getirmez pınardan,
Doksanında döşeğini düz ister.
Pir Sultan Abdal bu söz hepimize,
Tonus girinceye belki de yaza.
Yüz yaşında ölümünü gözede,
Zemheriyi çıkarmaya yaz ister.
<end>

<start>
Bir dostun peşine düştüm ezelden,
Ay geçti, yıl geçti, yetişemedim.
Bilmem benim çilem ne zaman biter,
Ay geçti, yıl geçti, yetişemedim.
Ben bir hayal kurdum kendi kendime,
Aklım ermez bu dünyanın fendine.
Gitmek istiyorum kendi dengime,
Ay geçti, yıl geçti, yetişemedim.
Şah'ım arşa çıkmış, yeri zordadır,
Her zaman bakarım gönlüm yardadır.
Kul hakkın yemişler emek zaydadır,
Ay geçti, yıl geçti, yetişemedim.
Garez etti bana içimde atiş,
Sordum sual ettim bu nasıl gidiş.
Yüze gülüp geçti dedi uç yetiş,
Ay geçti, yıl geçti, yetişemedim.
Pir Sultan'ım içerimde köz yanar,
Ancak dost eliyle bu ateş söner.
Şerbet ver sevdiğim, içerim yanar,
Ay geçti, yıl geçti, yetişemedim.
<end>

<start>
Bir gece Muhammet evde yatarken,
Üç melek geldi de nida getirdi.
Selman'ın şeklinde bir oğlan girdi,
Ne güzel izzetle sala getirdi.
Muhammet oğlana yerini verdi,
Geçti oğlan seccadeye oturdu.
Cebrail oğlandan nişan istedi,
Zühre yıldızını alna getirdi.
Bu oğlanın Ali olduğun bildiler,
Aman mürvet deyi dara durdular.
Özlerinden hayli sitem sordular,
Cebrail Cennet'ten elma getirdi.
Getirip elmayı terceman verdi,
Şah eline alıp dört pare kıldı.
Bir paresin Şah'ım nuş edip kandı,
Üçünü melekler Hakk'a götürdü.
Bak Bari Taala hoş nazar kıldı,
Yed'iklim çar köşe Ali'ye verdi.
Biri Düldül, biri Zülfikar oldu,
Fatma da Kanber'i ana götürdü.
Pir Sultan'ım eydür: Gitti gelenler,
Arayıp özünde gevher bulanlar.
Muhammet Ali'yle arşa duranlar,
Cümle melekleri ceme götürdü.
<end>

<start>
Bir gül ile gülistanı seyrettim,
Seher yelleriyle esen Ali'dir.
Muhammed kılavuz Mahşer yerinde,
İslâmın sancağın çeken Ali'dir.
Dayanı gör kardaş gönül gücüne,
Azığın yok mudur ahret göçüne?
On'ki İmam gibi Cennet içine,
Ab-ı Kevser ile akan Ali'dir.
Bindiler Düldül'e Şarka gittiler,
Horasan şehrine akın ettiler.
Müminlerin feryadına yettiler,
Mervan'ı Yezit'i basan Ali'dir.
Münkirin gıdası Hak'tan kesildi,
Nesimî yüzüldü, Mansur asıldı.
Dünya yetmiş kere doldu eksildi,
Dolduran Ali'dir, dolan Ali'dir.
Hakk'ın emri ile Cebrail indi,
İndi de Ali'nin koluna kondu.
Zülfikar kuşanıp Düldül'e bindi,
Yezid'in neslini kıran Ali'dir.
Kim dokudu bin çiçekli halıyı?
Kim diriltti bin yıl yatan ölüyü?
Kırklar meclisine gelen doluyu,
Dolduran Muhammed, içen Ali'dir.
Pir Sultan Abdal'ım ağladı güldü,
Kâbe-i Şeriften bir nida geldi.
Hakk'ın emri ile dört kitap indi,
Okuyan Muhammed, yazan Ali'dir.
<end>

<start>
Bir güzelin aşığıyım erenler, 
Onun için taşa tutar el beni. 
Gündüz hayalimde, gece düşümde, 
Kumdan kuma savuruyor yel beni. 
Reyhanını devşir devşir desteyle 
Ben deliyim öğüt verip pest eyle 
Düşmanımı el yanında dost eyle
Bir gececik mihman eyle al beni 
Al gül olsam, al gerdana takılsam, 
Kemer olsam, ince bele sarılsam, 
Köle olsam, pazarlarda satılsam, 
Yarim deyi al sinene sar beni. 
Abdal Pir Sultan'ım gamzeler oktur, 
Hezaran sinemde yaralar çoktur. 
Benim senden özge sevdiğim yoktur, 
İnanmazsan git Allah'a sor beni.
<end>

<start>
Bir güzelin aşigiyim erenler
Onun için taşa tutar el beni
Gündüz hayalimde gece düşümde
Kumdan kuma savuruyor yel beni
Al gül olsam al gerdana takilsam
Kemer olsam ince bele sarilsam
Köle olsam pazarlarda satilsam
Yarim deyi al sinene sar beni
Abdal Pir Sultan'im gamzeler oktur
Hezaran sinemde yaralar çoktur
Benim senden özge sevdigim yoktur
Inanmazsan git Allah'a sor beni
<end>

<start>
Bir kişi Hakk'ın emrinde olmasa,
Ona nesne gelmez, selamın almam.
Dört kapıda bir niyazı yok ise,
Haramdır lokması, el sunup yemem.
İkrarı, imanı bir değil ise,
Gediğin gözetir er değil ise,
Avradı kendine yâr değil ise,
Ondan hayır gelmez, tercüman olmam.
Dokunma yaylasın sahra dağ ise,
Açma kapağını mübah yağ ise,
Mürebbisi, müsahibi yoğ ise,
Ölüsü murdardır, namazın kılmam.
Sakının rakipten nâşiden hazer,
Gönül bir seyyahtır âlemi gezer.
Bağbancı olmayan bahçeyi bozar,
Kader bahçesine hoyratı salmam.
Pir Sultan'ım, ben okuyup yazarım,
Erden ere kimiyadır nazarım.
Muhammed Ali'den açtım pazarım,
İrehberden kaçıp imansız olmam.
<end>

<start>
Bir kişi özünde ikilik olsa,
Hakk'ın didarını görmez billahi.
Hor bakarsa evliyanın yoluna,
Eli bir gerçeğe ermez billahi.
Cihanı seyahat edip gezerse,
Doksan bin kelamı okur yazarsa,
Bir mümin yezide kuşak çözerse,
Derdine dermanı bulmaz billahi.
Eli ile komadığın alırsa,
Yalan söyler Hakk'a asi olursa,
Tövbe etmez günah gümrah olursa,
Cehennem oduna yanar billahi.
Bir mümin yezide kızını verse,
Anası babası ilayık görse,
Yüz bin kere başı secdeye varsa,
Hak da günahından geçmez billahi.
Bir mümin yezidin yüzüne baksa,
Gayet gökçek olsa şol meyli aksa,
Ol müslim bacıdan zürriyet doğsa,
Arsız meydanında kalır billahi.
Pir Sultan'ım der ki: Hakk'ın emrini,
Koyuverse bir kişi avradını,
Mümin olan bilir bunun dadını,
Yedi başlı hınzır olur billahi.
<end>

<start>
Bir nefesçik söyleyeyim,
Dinlemezsen n'eyleyeyim?
Aşk deryasın boylayayım,
Ummana dalmağa geldim.
Ben Hak'la oldum aşina,
Kalmadı gönlümde nesne.
Pervaneyim ateşine,
Oduna yanmağa geldim.
Aşk harmanında savruldum,
Hem elendim hem yuğruldum.
Kazana girdim kavruldum,
Meydana yenmeğe geldim.
Ben Hakk'ın edna kuluyum,
Kem damarlardan beriyim.
Ayn-ı cemin bülbülüyüm,
Meydana ötmeye geldim.
Pir Sultan'ım der: Gözümde,
Hiç hata yoktur sözümde.
Eksiklik kendi özümde,
Darına durmağa geldim.
<end>

<start>
Bir nefescik söyliyeyim
Dinlemezsen neyliyeyim
Aşk deryasın boylayayım
Ummana dalmağa geldim
Ban Hak ile oldum aşna
Gönlümüzde yoktur nesne
Pervaneyim ateşine
Oduna yanmağa geldim
Aşk harmanında savruldum
Hem elendim hem yuğruldum
Kazana girdim kavruldum
Meydana yetmeğe geldim
Ben Hakk'ın edna kuluyum
Kem damarlardan beriyim
Ayn-ı cemin bülbülüyüm
Meydana ötmeğe geldim
Pir Sultan'ım der gözümde
Hiç hata yoktur sözümde
Eksiklik kendi özümde
Darına durmağa geldim
<end>

<start>
Bir öğüdüm vardır sana söyleyem,
En iyi dostundan sakın sen seni.
Öğüdüm dinlersen manası budur,
En iyi dostundan sakın sen seni.
Gelir senin ile güler de oynar,
Ardınca önünce ayıbın söyler,
Bir vakit gelince önüne çıkar,
En iyi dostundan sakın sen seni.
Senin ile hüsnün bahçesin gezer,
Gönül aşk elinden satırlar yazar,
Ardınca önünce kuyular kazar,
En iyi dostundan sakın sen seni.
Gelir senden önce yükseğe çıkar,
Gözlerinden kanlı yaşını döker,
Ayağın kayınca urganın çeker,
En iyi dostundan sakın sen seni.
Pir Sultan Abdal'ım böyle söyledi,
İndi aşkın deryasını boyladı,
Bunu işlemeyen kula söyledi,
En iyi dostundan sakın sen seni.
<end>

<start>
Bir sabah vaktinde yerini görsem,
Belirsiz vatanı ili var koçun.
Ancak sen bilirsin hey kadir Allah,
İbrişimden ala teli var koçun.
Koç kuzu kurbandır Hak der atamaz,
Sakın inanmayın yemez satamaz.
Deryanın yüzünde kırklar tutamaz,
Çekilip gitmeğe yolu var koçun.
Arif olsam koçun yerini görsem,
Mübarek yüzünü yüzüme sürsem.
Yaylımı Cennet'tir sulağın görsem,
Ab-ı Zemzem suyu gölü var koçun.
Akını boyamış türlü donlara,
Öyl'olunca dilek geçmez onlara.
Teslim tastik olan safi canlara,
Yüzünü sürmeğe kali var koçun.
Pir Sultan Abdal'ım düşürme harzı,
Beraber kılalım sünneti farzı.
Dünyada bulunmaz o koçun tarzı,
Daha türlü türlü hali var koçun.
<end>

<start>
Bir seferim vardır Urum üstüne,
Yüce dağ başında eri gözlerim.
Al elimi kaldır Kırklar, Yediler,
Bir himmeti keskin piri gözlerim.
Bismillah dedim de girdim helale,
Gözüm açıp baktım bir hub cemale.
Sıdk ile çağırdım ceddim celale,
Eriş Hızır Nebi carı gözlerim.
Kuduretten yanar şem'a ışığı,
Mevla'm Hak diyenin üğrür beşiği.
Din serveri Muhammed'in eşiği,
Halil'e yapılan şarı gözlerim.
Keskin Zülfikar'la Ali gazada,
Umarım inayet ede bize de.
Bağdat'ta Mansur'un canı cezada,
Kemendim boynumda darı gözlerim.
Pir Sultan Abdal'ım, sır Ali sırrı,
Sırat'ı geçenin Cennet'tir yeri.
Veysel Kara Hint'ten Yemen'den beri,
Muhammet Ali'de nuru gözlerim.
<end>

<start>
Bir servi dalında kıldım nazarım,
Cennetde Tûbayı görmezden evvel,
Kaşların mihrâbın tavâf eyledim,
Kâbe-i ulyâyı görmezden evvel.
Aşkı olmayanı insân sanırdım,
Gördüğüm boncuğu mercân sanırdım,
Bu aşkı bilmezdim, âsân sanırdım,
Başımda sevdâyı görmezden evvel.
Hüda halkeyledi can ile teni,
Ya nice beslemez gidince beni.
Ta ezelden verdi kısmetim Gani,
Bu fani dünyayı görmezden evvel.
Cümlenin kısmetin Gani vermiştir,
Muhammet bir ikrar üzre durmuştur.
Bu fani dünyada neler görmüştür,
Adem'i, Havva'yı görmezden evvel.
Pir Sultan'ım diler vasl-ı cananı,
Hayaldir demişler geri kalanı.
İstemem cennet, huri, gılmanı,
Hazret-i Mevlâ'yı görmezden evvel.
<end>

<start>
Bir su bir gölde çok durursa kokar,
Azar azar çağla ak deli gönül.
Bulanık akma ki içmezler seni,
Çeşmenin gözünden çık deli gönül.
Ateş gibi birden parlayıp yanma,
Yanıp yanıp çevre yanın yandırma.
Kah karanlık kah aydınlık görünme,
Meydanda mum gibi yan deli gönül.
Kaba rüzgar gibi boşa dolaşma,
Çalıya çırpıya değip ileşme.
Toz toz olup topraklara karışma,
Harman yeli gibi es deli gönül.
Kara toprak gibi sakin ol otur,
Hak'tan ne gelirse kabul et getir.
Bahar aylarının yemişin bitir,
Herkese gönlünce ver deli gönül.
Pir Sultan Abdal'ım, bu sözüm haktır,
Gaziler sözümün hatası yoktur.
Aşıkın maşuktan dönmesi çoktur,
Pirin eşiğine düş deli gönül.
<end>

<start>
Bir tenhada gördüm o nazlı yari,
Böyle uğrun uğrun baktı gidiyor.
Siyah saçlarını dökmüş yüzüne,
Gönlümü ateşe yaktı gidiyor.
Yüzüne baktıkça tutuldu dilim,
Kırıldı kollarım, tutmuyor elim.
Hey dost bu diyarda n'olacak halim?
Gözlerimden kan yaş aktı gidiyor.
Dost dost diye dostu her gün sorarım,
Yitirdim o yari durmaz ararım.
Abdal Pir Sultan'ım, edem kervanım,
Bak işte sel gibi yıktı gidiyor.
<end>

<start>
Bir yavru yolladım gurbet ellere,
Emaneti sana Boz Atlı Hızır.
Seni bekçi derler de nice ellere,
Emaneti sana Boz Atlı Hızır.
Ah nice günler gördüm aklı karalı,
Nice günler gördüm dertli çareli.
Bir yavru yolladım yürek yaralı,
Emaneti sana Boz Atlı Hızır.
Haktan bize bizden halka zulüm yok,
İmanım var vadesize ölüm yok.
Senden başka kanadım yok kolum yok,
Emaneti sana Boz Atlı Hızır.
Pir Sultan Abdalım böyle m'olacak?
Beklerim yollarda yavrum gelecek.
Analı babalı murad alacak,
Emaneti sana Boz Atlı Hızır.
<end>

<start>
Birlik makamında bir güzel gördüm,
Leblerinin şekeri var, kandi var.
Âşıkı çok imiş, aradım sordum,
Nice bencileyin derdimendi var.
Cemali geliyor hayalde, düşte,
Canım asumanda, kandilde Arş'ta.
Uzakta yakında yeminde, pişte,
Her nereye baksam Ali'm kendi var.
Gâh bahçeye girer gülden görünür,
Gâh mana söyleşir dilden görünür.
Gâh gönül evinde mihman görünür,
Âşıkına türlü türlü fendi var.
Şükür olsun bu sevdaya ulaştım,
Muhabbet bağını gezdim dolaştım.
On İki İmam'ın cemine düştüm,
Şimdi boynumuzda aşk kemendi var.
Pir Sultan'ım sever böyle dilberi,
Bu cümle cihanın yekta gevheri.
Kahrın lütfun çeker ise gel beri,
Sevdiğimin nerde bir menendi var.
<end>

<start>
Biz burada bülbüllük eylemeyiz,
Gülistan kuşuyuz güle gideriz.
Bizim kıymatımız bunda bilinmez,
Muhabbeti candan ile gideriz.
Ne davam var benim şu eller ile,
Benim davam Hak ehli kullar ile.
Kerbela'ya giden abdallar ile,
İmam Hüseyin'e bile gideriz.
Öldürelim nefsi, dinlemez oldu,
Sırr-ı hakikatı söylemez oldu.
Şahinim kolumda eğlemez oldu,
Turnası çok olan göle gideriz.
Cennetin kokusu gelir uçmaktan,
Aşıklar usanmaz yiyip içmekten.
Öyle namert köprüsünü geçmekten,
Akar boz bulanık sele gideriz.
Pir Sultan'ım eyder: Niyazım Hak'tan,
Sensin cümlemizi var eden yoktan.
Aşıklar usanmaz bayırdan sarptan,
Erenler yol kurmuş yola gideriz.
<end>

<start>
Bize de Banaz'da Pir Sultan derler
Bizi de kem kişi bellemesinler
Paşa hademine tembih eylesin
Kolum çekip elim bağlamasınlar
Hüseyin Gazi Sultan binsin atına
Dayanılmaz çarh-ı felek zatına
Bizden selâm söylen ev külfetine
Çıkıp ele karşı ağlamasınlar
Ala gözlüm zülfün kelep eylesin
Döksün mah yüzüne nikap eylesin
Ali Baba Hak'tan dilek dilesin
Bizi dâr dibinde eğlemesinler
Ali Baba eğer söze uyarsa
Emir Hüdâ'nındır, beyler kıyarsa
Ala gözlü yavrularım duyarsa
Alı çözüp kara bağlamasınlar
Surum işlemedi, kaddim büküldü
Beyaz vücudumun bendi söküldü
Önüm sıra kırklar, pirler çekildi
Daha beyler bizi dillemesinler
Pir Sultan Abdal'ım coşkun akarım
Akar akar dost yoluna bakarım
Pirim aldım seyrangâha çıkarım
Daha Yıldız Dağı'n yaylamasınlar
<end>

<start>
Bize mihman geldi, şad oldu gönlüm,
Mihman canlar bize safa geldiniz.
Kasavet kalmadı, bahar yaz oldu,
Mihman canlar bize safa geldiniz.
Dua edin bize misafir gele,
Yavan yahşi yiyip yüzümüz güle.
Büyük küçük anı hep Hızır bile,
Mihman canlar bize safa geldiniz.
Misafir kapının iç kilididir,
Ev sahibi de anların kelbidir.
Misafir mihmandır, mihman Ali'dir,
Mihman canlar bize safa geldiniz.
Kahrettiği yere misafir gelmez,
Çalışır çabalar ektiği bitmez.
Seğirtse de gitse menzile yetmez,
Mihman canlar bize safa geldiniz.
Pir Sultan Abdal'ım kayda verile,
Misafir kısmetin getirir bile.
Misafir mihmandır sen özün dile,
Mihman canlar bize safa geldiniz.
<end>

<start>
Bizim içtiğimiz dolu,
Doluların dolusudur.
Ummanlara dalıp çıkan,
Erenlerin gemisidir.
Hiç ummana dalmadın mı?
Dalıp gevher bulmadın mı?
Talip yola gelmedin mi?
Yine gönül dolusudur.
Ulaşırlar bedestenler,
Al çiçekli gülistanlar.
Ala gözlü nevrestenler,
Erenlerin korusudur.
Kimdir bunu böyle diyen?
Erenlerden öğüt alan.
Yeşil alem çekip gelen,
Pirim Ali kendisidir.
Pir Sultan'ım didara bak,
Mansur ipin boynuna tak.
Nesimi oldu Hak'la Hak,
Yüzen kendi derisidir.
<end>

<start>
Bizlere bu dolu Ali'den geldi, 
Bir sen iç sevdiğim, bir de bana ver. 
Balım Sultan Kızıl Deli'den geldi, 
Bir sen iç sevdiğim, bir de bana ver. 
Payım gelir imamların payından, 
On'ki imam nesli Ali soyundan. 
Kırkların içtiği üzüm suyundan, 
Bir sen iç sevdiğim, bir de bana ver. 
Beline kuşanmış nûrdan bir kemer,
Aşkın dolusunu içenler kanar. 
Herkes sevdiğinden bir dolu umar, 
Bir sen iç sevdiğim, bir de bana ver. 
Pîr Sultan'ım, hamı, hası seçerim,
Ağ okurdum, aşk kitabın açarım. 
Pir elinden ağu gelse içerim, 
Bir sen iç sevdiğim, bir de bana ver.
<end>

<start>
Böyle midir sizin ilin töresi
Hele bir yol safa geldin desene
Geçer bu güzellik sana da kalmaz
Hele bir yol safa geldin desene
Öl dediğin yerde ölürüm derdin
Kal dediğin yerde kalırım derdin
Her derdine derman olurum derdin
Hele bir yol safa geldin desene
Sarardı gül benzim ayvaya döndü
Hakk'ı söyledikçe müşkülüm kandı
Ayrılık ateşi sinemi deldi
Hele bir yol safa geldin desene
Yatarım Muhammed kalkarım Ali
Gittiğimiz On'ki İmamın yolu
Pirim Hünkar Hacı Bektaş Veli
Hele bir yol safa geldin desene
Kırmızı güller solmaz mı sandın
Pir Sultan Abdal'ı gelmez mi sandın
Bir safa geldin de demez mi sandın
Hele bir yol safa geldin desene
<end>

<start>
Bu dünyada benim gönül verdiğim, 
Birisi Muhammed, birisi Ali.
Adına şahına kurban olduğum,
Birisi Muhammed, birisi Ali.
Can bülbülü ne gezersin kafeste?
Alinin sırrını söylen nefeste.
Dünya kurulmadan oturan postta,
Birisi Muhammed, birisi Ali.
Hızır Nebi içti ab-ı hayatı,
Yezit'e Zülfikar zehirden katı.
Yine sizden olur er kerameti,
Birisi Muhammed, birisi Ali.
Ab-ı hayat çeşmelerin açtıran,
Dalga vurup deryaları coşturan,
Dolu kevserleri bize içtiren,
Birisi Muhammed, birisi Ali.
Pir Sultan'ım bu nefesi haklayan,
Evliyanın gizli sırrın saklayan,
Sırat köprüsü'nün başın bekleyen,
Birisi Muhammed, birisi Ali.
<end>

<start>
Bu dünyanın evvelini sorarsan,
Allah bir Muhammet Ali'dir Ali.
Sen bu yolun sahibini ararsan,
Allah bir Muhammet Ali'dir Ali.
Tahtını terketti İbrahim Edhem,
Süleyman Nebi'ye verildi hatem.
Her kulun alnına yazıldı sitem,
Kişinin çektiği yoludur yolu.
Erenler öldürür yoldan şaşanı,
İhlas ile kaldırırlar düşeni.
Tarikatta her kişinin nişanı,
Erenler katında bellidir belli.
Erenler elinden dolu içildi,
O saatte kıl-ü kalden geçildi.
Firdevs-i Ala'da güller açıldı,
Cennet-i alanın gülüdür gülü.
Pir Sultan Abdal'ım ummana daldı,
Yenemedi kendin engine saldı.
Hak-i payınıza yüz süre geldi,
Erenlerin kemter kuludur kulu.
<end>

<start>
Bu yıl bu dağların karı erimez
Eser bâd-i sabâ yel bozuk bozuk 
Türkmen kalkıp yaylasına yürümez
Yıkılmış aşiret il bozuk bozuk
Kızılırmak gibi çağladım aktım
El vurdum göğsümün bendini yıktım
Gül yüzlü ceranin bağına çıktım
Girdim bahçesine gül bozuk bozuk
Elim tutmaz güllerini dermeye 
Dilim tutmaz hasta hâlin sormaya
Dört cevabın mânasını vermeye
Sazım düzen tutmaz tel bozuk bozuk
Pir Sultan'ım yaratıldım kul diye
Zalim paşa elınden mi öl diye
Dostum beni ısmarlamıs gel diye 
Gidecegim amma yol bozuk bozuk 
<end>

<start>
Bu yolun ilersi Hak'tır,
Mürüvvet kerem erenler.
Bu yoldan özge yol yoktur,
Mürüvvet kerem erenler.
Yolda nefis öldürmezler,
Mürit düşse kaldırmazlar,
Mürvet dese düşürmezler,
Mürüvvet kerem erenler.
Kur'an oldu delilimiz,
Sırr'ı hakikat yolumuz,
İmam Cafer'dir ulumuz,
Mürüvvet kerem erenler.
Pir Sultan'ım hale geldik,
Hal içinde yola geldik,
Mansur gibi dara geldik,
Mürüvvet kerem erenler.
<end>

<start>
Bülbül ne yatarsın kalk figan eyle,
Şakıyıp ötmenin günleri geldi.
Yeşil yaprak arasında gül kaldı,
Sevip koklamanın günleri geldi.
Benim yarim gelişinden bellidir,
Ak elleri deste deste güllüdür.
Bizi ziyan eden esmer tenlidir,
Niyaza varmanın günleri geldi.
Abdal Pir Sultan'ım, bu dünya fani,
Boz bulanık akar dağların seli.
Yanına almış da nazlı dilberi,
Doldurup içmenin günleri geldi.
<end>

<start>
Bülbül olsam gül dalında şakırım,
Öz bağımda biten gül neme yetmez?
Süleyman'ım, kuş dilinden okurum,
Bana talim olan dil neme yetmez?
Aşkın kitabını aldım yazarım,
Daim Hakk'a doğru meylim, nazarım.
Neme gerek dağı, taşı gezerim,
Karşıda görünen yol neme yetmez?
Derviş oldum pir eteğin tutarım,
Hakk'a doğru çekilmiştir katarım.
Baykuş gibi garip garip öterim,
Issız viranlarda çöl neme yetmez?
Dünyanın ötesi neden malûmdur?
Bu ilmin sırrına eren âlimdir.
Az yaşa, çok yaşa sonu ölümdür,
Bana hırka ile çul neme yetmez?
Pir Sultan'ım, sırrın kimseler bilmez,
Tevekkül malını erteye koymaz.
Kişi kısmetinden ziyade yemez,
Bana kısmet olan mal neme yetmez?
<end>

<start>
Bülbül olsam varsam gelsem
Hakk'ın divanına dursam
Ben bir yanıl alma olsam
Dalında bitsem ne dersin
Sen bir yanıl alma olsan
Dalımda bitmeğe gelsen
Ben bir gümüş çövmen olsam
Çeksem indirsem ne dersin
Sen bir gümüş çövmen olsan
Çekip indirmeğe gelsen
Ben bir avuç darı olsam
Yere saçılsam ne dersin
Sen bir avuç darı olsan
Yere saçılmağa gelsen
Ben bir güzel keklik olsam
Bir bir toplasam ne dersin
Sen bir güzel keklik olsan
Bir bir toplamağa gelsen
Ben bir yavru şahan olsam
Kapsam kaldırsam ne dersin
Sen bir yavru şahan olsan
Kapıp kaldırmağa gelsen
Ben bir sulu sepken olsam
Kanadın kırsam ne dersin
Sen bir sulu sepken olsan
Kanadım kırmağa gelsen
Ben bir deli poyraz olsam
Tepsem dağıtsam ne dersin
Sen bir deli poyraz olsan
Tepip dağıtmağa gelsen
Ben bir ulu hasta olsam
Yoluna yatsam ne dersin
Sen bir ulu hasta olsan
Yoluma yatmağa gelsen
Ben de bir Azrail olsam
Canını alsam ne dersin
Sen de bir Azrail olsan
Canımı almağa gelsen
Ben bir Cennetlik kul olsam
Cennet'e girsem ne dersin
Sen bir Cennetlik kul olsan
Cennet'e girmeğe gelsen
Pir Sultan üstadın bulsan
Bilece girsek ne dersin
<end>

<start>
Çeke çeke ben bu dertten ölürüm,
Seversen Ali'yi değme yarama.
Ali'nin yoluna serim veririm,
Seversen Ali'yi değme yarama.
Ali'nin yarası yar yarasıdır,
Buna merhem olmaz dil yarasıdır.
Ali'yi sevmeyen Hakk'ın nesidir?
Seversen Ali'yi değme yarama.
Bu yurt senin değil, konar göçersin,
Ali'nin dolusun bir gün içersin.
Körpe kuzulardan nasıl geçersin,
Seversen Ali'yi değme yarama.
Ilgıt ılgıt oldu akıyor kanım,
Kem geldi didara talihim benim.
Benim derdim bana yeter hey canım,
Seversen Ali'yi değme yarama.
Pir Sultan Abdal'ım deftere yazar,
Hilebaz yar ile olur mu pazar?
Pir merhem çalmazsa yaralar azar,
Seversen Ali'yi değme yarama.
<end>

<start>
Çekilip Kırklar'a vardık,
"Niye geldin can?" dediler.
Baş kesip niyaz eyledik,
"Geç otur meydan" dediler.
Kırklar meydanı ganîdir,
Görenin kalbin eridir.
Külllî şeklerden beridir,
"Nerelisin can?" dediler.
Kırklar ile yedik, içtik,
Kaynayıp sohbette coştuk.
Yetmiş yıl kürede piştik,
"Daha çiğsin, yan!" dediler.
Rehberine ver özünü,
Erenler göre gönlünü.
Müsahibin hak bileni,
"Edelim ihsan" dediler.
Pir Sultan'ım, kanım, katlim,
Gönlünü gönlüme kattım.
Doksan yıl da ölü yattım,
"Yine sağsın can" dediler.
<end>

<start>
Çekilse bayraklar, döğüş kurulsa,
Şahımız da kol kol olsa yürüse,
Eğer din-İslam'da kuvvet var ise,
Muhammed Mustafa Ali gel yetiş.
Lavunları bağladılar nazıra,
Sığınalım Yaradan'a Hızır'a.
Gedik Paşam bel bağlamış vezire,
Cezayirli Hasan Paşam gel yetiş.
Sekiz bin Arnavut, dokuz bir Tatar,
Kimi gülbek çeker, kimi ok atar.
On iki bin serdar elinde teber,
Yüz bin urum eri cara gel yetiş.
Hani bizim ile lokma yiyenler?
Yiğin atıma binip kürküm giyenler.
Sen ölme de ben ölürüm diyenler,
Kara donlu Polat Paşam gel yetiş.
Pir sultan Abdal'ım varımız deyü,
Bu meydanda gitsün serimiz deyü,
Çağrışır beyimiz Pirimiz deyü,
Hacı Bektaş, Balım Sultan gel yetiş.
<end>

<start>
Çektiğim cevr-ü cefayı,
Çekerim senden ötürü.
İkrâr, iman bir olunca,
Sen de çek benden ötürü.
İkrâr imanı güderim,
Sensiz âlemi n'iderim?
İşte geldim, uş giderim,
Bir tatlı dilden ötürü.
Severim tatlı dilleri,
Koklarım gonca gülleri,
Sararım ince belleri,
Gittiğim yoldan ötürü.
Bana ne kıyak bakarsın?
Sinemi oda yakarsın.
Bana ne sitem edersin?
İkrârsız elden ötürü.
Ferhat Şirin'ine tapar,
Külüngün havaya atar,
Başını altına tutar,
Can verir candan ötürü.
Mümin olan Hakk'a tapar,
Münafıklar yoldan sapar.
Arka vermiş dağı çeker,
Ferhat Şirin'den ötürü.
Pir Sultan'ım, deme yalan,
Etme imanına talan.
Bu dünyada gerçek olan,
Ser verir sırdan ötürü.
<end>

<start>
Çevrilip çevrilip üstü yanımda,
Ötme turnam ötme gönlüm hoş değil.
Benim derdim yeter, bir de sen katma,
Ötme turnam ötme gönlüm hoş değil.
Bir sağlık yeğ imiş dünya varından,
Nice vazgeleyim zülfün telinden.
Ayrı düştün vatanından ilinden,
Ötme turnam ötme gönlüm hoş değil.
Bakmaz mısın akan suya coşkuna?
Gökten inip otur gönlüm köşküne.
Seni beni Yaradanın aşkına,
Ötme turnam ötme gönlüm hoş değil.
Pir Sultan'ım eydür: Kesmem ricamı,
Bulamazsın bencileyin tamamı.
Seversen Ali'yi on'ki imamı,
Ötme turnam ötme gönlüm hoş değil.
<end>

<start>
Çıktım yücesine seyran eyledim
Gönül eğlencesi küstü bulunmaz
Dostlar bizden muhabbeti kaldırmış
Hiçbir ikrarından hadi bulunmaz
Zülüfleri top top olmuş cığalı
Rakiplerin Hak'tan olsun zevali
Bir günahkar kulum doğdum doğalı
Günahkar kulunun dostu bulunmaz
Kanı benim ile lokma yiyenler
Başı canı dost yoluna verenler
Sen ölmeden ben ölürüm diyenler
Dostlar da geriye kaçtı bulunmaz
Yine kırçılandı dağların başı
Durmuyor akıyor gözümün yaşı
Vefasız ardından gitse bir kişi
Hakikat ceminde desti bulunmaz
Bizde gezer idik irfanda sazda
Bile bulunurduk cemde niyazda
Bize de gel oldu kanlı Sivas'ta
Hızır Paşa bizi asdı bulunmaz
Pir Sultan Abdal'ım destim damanda
İsmim Koca Haydar neslim Yemende
Garip başa bir hal gelse zamanda
Orda her kişinin dostu bulunmaz
<end>

<start>
Çok kerâmet gördüm sarı kürkünde,
Dedelik nişanı vardır börkünde.
Altın mıdır, gümüş müdür terkinde? 
Bire dede, yağmadan mı gelirsin?
Tarikatten marifete geldiniz,
Hakikat emrinde vardır yurdunuz.
Beş düğeyi kasılıp da yediniz,
Bire dede, yağmadan mı gelirsin?
Pir Sultanım, bu sözüne küsdünüz,
Hasım olsun hırkanızla postunuz. 
Talipleri damızlıktan kesdiniz, 
Bire dede, yağmadan mı gelirsin?
<end>

<start>
Çok şükür olsun Hüda'nın demine, 
Hacı Bektaş Veli Sultan Balım var. 
Mehdi evsafı eyledim temine,
Hacı Bektaş Veli Sultan Balım var. 
Hasan efendi postunda oturur,
Rum'un abdalları hizmet yetirir.
Zemheride deste gülü getirir,
Hacı Bektaş Veli Sultan Balım var.
Bir güneş doğdu dünyanın yüzüne, 
Âşıkların nur göründü gözüne. 
Cümle canlar niyaz etti özüne, 
Hacı Bektaş Veli Sultan Balım var 
Hoca Ahmet Yesevi onun piridir,
Velayeti dağlar taşlar yürütür.
Hazret-i Hakk'ın bu gizli sırrıdır,
Hacı Bektaş Veli Sultan Balım var. 
Pir Sultanım, biat ettik ol erden,
Muhabbet kokusu geliyor serden. 
Katarından ayırma Şah-ı Merdan, 
Hacı Bektaş Veli Sultan Balım var.
<end>

<start>
Çoktan beri yollarını gözlerim,
Gönlümün ziyası yâr sefa geldin.
Şu garip gönlümün bağı bostanı,
Ayva ile turunç nar sefa geldin.
Yoksa karşımızda oturan mısın?
Serimi sevdaya yetiren misin?
Ağır yüklerimi götüren misin?
Katar maya ile dür sefa geldin.
Hindidir yarimin kaşları Hindi,
Bilmem melek miydi, arştan mı indi?
Bir su ver içeyim, yüreğim yandı,
Temmuz aylarında kar sefa geldin.
Yoksa sevdiğimin ilinden misin?
Yoksa has bahçanın gülünden misin?
Güzel Muhammed'in terinden misin?
Cenneti aladan hur sefa geldin.
Pir Sultan giyinmiş al ile yeşil,
Yarin sevdaları sere alışır.
Sevdiğim giyinmiş al ile yeşil,
Çarşılar bezenmiş al safa geldin.
<end>

<start>
Çoktan beri yollarını gözlerim,
Hatırım sormaya yâr sen mi geldin?
Gönlümün yemişi, bağı, bostanı,
Ayva ile turunç nar sen mi geldin?
Gelip şu yanımda oturan mısın?
Serimi sevdaya yetiren misin?
Ağır yüklerimi götüren misin?
Katar maya ile dür sen mi geldin?
Yüzünde benlerin hindidir hindi,
Bilmem melek midir arştan mı indi?
Bir su ver içeyim, yüreğim yandı,
Ağustos ayında kar sen mi geldin?
Bülbüller ötüyor hüsnün bağında,
İntizarım kaldı göğsün ağında.
Elim kelepçede, cellat önünde,
Derdimin dermanı car sen mi geldin?
Ol nesl-i Adem'in belinden misin?
Gülşen bahçesinin gülünden misin?
Firdevs-i Ala'nın ilinden misin?
Cennet-i Ala'dan hur sen mi geldin?
Pir Sultan Abdal'ım, sen seni döşür,
Yârin sevdaları sere ulaşır.
Türlü libasları giyer kuşanır,
Çarşılar bezenmiş al sen mi geldin?
<end>

<start>
Dağ yüzünde şah-ı kervan duruyor,
Onun katarından ayırma bizi.
Önünce Düldül'le Kanber gidiyor,
Onun katarından ayırma bizi.
Gün müdür, ay mıdır Muhammet Ali?
Bizi irşat etti Bektaşi Veli.
Arap oğlu gelir eli develi,
Onun katarından ayırma bizi.
Gül kokusu Muhammed'in teridir,
Ah ettikçe karlı dağlar eridir.
Fatm'Ana on'ki imam katarıdır,
Onun katarından ayırma bizi.
Cebrail de kanadını açınca,
Rahmetini yeryüzüne saçınca,
Hasan Hüseyin yanından geçince,
Onun katarından ayırma bizi.
İmam Zeynel bekler zindan içini,
Bağışlarlar günahlının suçunu.
Bakır Cafer yükletince göçünü,
Onun katarından ayırma bizi.
Kazım Musa Rıza Hakk'ın yarıdır,
Taki Naki Askeri intizarıdır.
Selman'ın çiğninde bir oğlan vardır,
Onun katarından ayırma bizi.
Pir Sultan Abdal'ım, Mehdi nic'oldu?
On'ki imamların tahtı yüc'oldu.
Pirin eşiğine varan hac'oldu,
Onun katarından ayırma bizi.
<end>

<start>
Dağdan kütür kütür hezen indirir,
İndirir de ateşlerde yandırır.
Her evin devleğin öküz döndürür,
İreçberler hoşça tutun öküzü.
Öküzün damını alçacık yapın,
Yaş koman altına, kuruluk serpin.
Koşumdan koşuma gözlerin öpün,
İreçberler hoşça tutun öküzü.
Abdal Pir Sultan'ım kaynar coşunca,
Tekne hamur kalmaz ekmek pişince.
Adem at öküzün çifte koşunca,
İreçberler hoşça tutun öküzü.
<end>

<start>
Deli gönül bulanmışsın ne acep? 
Çek bu sefineyi bir göl üstüne.
Âlemi bürünmüş hubların aşkı,
Bülbüllerin medhi hep gül üstüne.
Yetmiş bin deryada yetmiş bin perde,
Onun da kilidi bir gerçek erde.
Erenler oynuyor bir gizli sırda,
Onu da faş etmem şu il üstüne.
Müşkül halletmeye mürşit gerektir,
Kamil mürşit yerden göğe direktir.
Yüküm ağır, menzilimiz ıraktır,
Dökme yüklerini sen yol üstüne.
Yemen ikliminden bir yiğit geldi,
Ali'ye razını söyledi güldü.
Bir gecede yedi aylık yol aldı,
Ali bindird'onu Düldül üstüne.
Tarikat şeriat Mahammed Ali,
Gönül Kabe'sinden açtılar yolu.
Zahidin nesi var şunda hey deli?
Kamusu bizimdir bir al üstüne.
Kimi Naci okur, danışman hacı,
Kimi yolu bilmez urunur tacı.
Pir Sultan dede'm de kemter duacı,
Hızır ilmin okur bir dal üstüne.
<end>

<start>
Deli gönül inil inil inleme,
Kadir Mevla'm hasretime sal beni.
Viranlıkta görsen baykuş sanırsın,
Bir hüma kuşuyum, sen de bil beni.
Ulu bezirganım, kumaş satarım,
Gökyüzünde uçan kuşu tutarım.
Yetmiş iki dilden bilir öterim,
Onun için fark edemez el beni.
Akpınar'ın boz bulanık seliyim,
O sebepten aklım yoktur, deliyim.
Naci derler dört güruhun biriyim,
Ararsan Hak divanında bul beni.
Gider idim ben de kendi işime,
Aşkın doluları yağdı başıma.
Ağu kattı benim tatlı aşıma,
Ummanlara gark eyledi sel beni.
Pir Sultan'ım, ırak yoldan gelirsin,
Gevherin kıymetin nasıl bulursun?
Eksikliğim çoktur sen de bilirsin,
Eksiklikle kabul eyle gel beni.
<end>

<start>
Derdim çoktur hangisine yanayim
Yine tazelendi yürek yarasi
Ben bu derde nerden derman bulayim
Meger şah elinden ola çaresi
Türlü donlar giyer gülden naziktir
Bülbül çevreyleme güle yaziktir
Çok hasretlik çektim bagrim eziktir
Güle gelir gelir canlar paresi
Benim uzun boylu serv-i çinarim
Yüregime bir od düştü yanarim
Kiblem sensin yönüm sana dönerim
Mihrabimdir iki kaşin arasi
Didar ile muhabbete doyulmaz
Muhabbetten kaçan insan sayilmaz
Münkir üflemekle çirag söyünmez
Tutuşunca yanar aşkin çirasi
Pir Sultan'im kati yüksek uçarsin
Selamsiz sabahsiz gelir geçersin
Aşik muhabbetten niçin kaçarsin
Böyle midir ilimizin töresi
<end>

<start>
Derdine yandığım kınamayasın,
Aşık maşukunu del'eyler imiş.
Bir kömür gözlünün ateşi közü,
Yakıp bendelerin kül eyler imiş.
Gelin bakın ateşime, közüme,
Kim dayanır bunca zalim sözüne?
Gül yüzlü yâr bassa geçse yüzüme,
Basar bendelerin yol eyler imiş.
Hublar göçü uğradı da yol etti,
Kim ne bilir elif kaddim dal etti.
Aktı çeşmim yaşı çaylar sel etti,
Çevirir önünü göl eyler imiş.
Su değilim, akam akam durulam,
Nasıl binem aşk atına, yorulam?
Yusuf gibi Zelha'sına sarılan,
Satar kend'özünü kul eyler imiş.
Pir Sultan'ım, yâra kullar olurum
El katmazsan ben bu dertten ölürüm
Çektiğim çileyi senden bilirim,
Aşıka n'ederse Al'eyler imiş.
<end>

<start>
Derildi ayn-ı cem, kuruldu erkan,
Erenler oturmuş postu postuna.
Niyaz edip Hakk'a açıldı meydan,
Meydancılar çerağ aldı destine.
Baş eğdiler erenlerin yoluna,
Hü dediler ehlullah erkanına.
Çağırdılar Tanrı'nın arslanına,
Kevser getirdiler meydan üstüne.
Erenlerin gazileri geldiler,
Kabul edip cur'asından aldılar.
İçip Ab-ı Kevser sermest oldular,
Mail oldum gözlerinin mestine.
Zikr ettiler erenlerin nefesin,
Çüş ettiler taliblerin hepisin.
Cümle gönüllerin sildiler pasın,
Özlerin teslim ettiler dostuna.
Pir Sultan'ım bahçesini zeyn eder,
Üstat nazarında erkanın güder.
Kırklar sema ile hak yola gider,
Üçler'le, Yediler erkan üstüne.
<end>

<start>
Derilmemiş Hak cemine varınca,
Görün bakın cem cümleden uludur.
Kov ile gıybeti ele alanlar,
Bencileyin günahkardır, delidir.
Ceme varmak murat almak nihayet,
On iki erkanda okunur ayet.
Vücudun şehrini pak eyle gayet,
Gerçek mümin bu dergâhta velidir.
Erenler yolunu gözle gel otur,
Durma Muhammed'e salavat getir.
Hemen gayret eyle bir gevher götür,
Yardımcımız Şah-ı Merdan Ali'dir.
Güvenenler tevhit ederler rakip,
Ol demde sürülür cümle merakip.
İnanmazsan buyur işte menakıp,
Okuyup yazan evliya dilidir.
Sazımız çalarken, diller söylerken,
Canlar Allah deyip semah dönerken,
Oturan dedeler gülbenk dinlerken,
Gayrı kelam eden şeytan kuludur.
Mümin Müslim diz üstüne gelincek,
Tevhit duası da tamam oluncak,
Hak seven ayağa kalksın deyincek,
Bu da erenlerin güzel halidir.
Herkes sakin olsun yerli yerine,
Mümin sırat geçer münkir yerine.
Varınca ol Pir Sultan'ın haccına,
Dili bülbül kendi irfan gülüdür.
<end>

<start>
Diken arasında bir gül açılmış,
Bülbülüm bahçene ötmeğe geldim.
Bezirganım yüküm gevher satarım,
Ali pazarına dökmeğe geldim.
Baç'ın vermeyince yüküm satılmaz,
Gevherin hasına hile katılmaz.
İnkar topu ile şahin tutulmaz,
Bir gerçek toruna düşmeye geldim.
Ben bend'oldum, şu meydana atıldım,
İkrar verdim, ikrarıma tutuldum.
İptida taliptim, pire katıldım,
Pirin eteğini tutmaya geldim.
Pir Sultan Abdal'ım, yüreğim döğün,
İmamlar rengine boyandım bugün.
İrehber pişirir talibin çiğin,
Ahiri bu imiş, pişmeye geldim.
<end>

<start>
Dinleyin aşıklar benim sözümü,
Felek yaktı kül eyledi özümü.
Elimden aldırdım körpe kuzumu,
Her gün kıyamet oğlum diye diye,
Bir gün kıyamet oğlum diye diye.
Felek bana şöyle bir oyun saldı,
Dudu dilli kuzucucağımı aldı.
N'eyleyim kardaşlar elim boş kaldı,
Her gün kıyamet oğlum diye diye,
Bir gün kıyamet oğlum diye diye.
Yakarım yakarım, ateşim tütmez,
Seslerim seslerim, bülbülüm ötmez.
Oğlumun hayali karşımdan gitmez,
Her gün kıyamet oğlum diye diye,
Bir gün kıyamet oğlum diye diye.
Pir Sultanım, dünya fanidir fani,
İnsana verdiler emanet canı.
Dünyadan ahrete uludur yolu,
Bundan gayrı yol yok dönesin geri.
Her gün kıyamet oğlum diye diye,
Bir gün kıyamet oğlum diye diye.
<end>

<start>
Sendin buraların şanlı ağası
Talan oldu gitti Harran ovası
İyi günün dostu çekti sefası
Canım ciğer diyen dostlarım hani
 
 Güvenmeyin dostlar dünya malına
 Benim bakın şimdi müskül halıma
 Harcadım ömrümü dostlar yoluna
 Canım ciğer diyen dostlarım hani
 
 Ey ağalar beyler size de kalmaz
 Dönerler, dönerler, Pir Sultan dönmez
 Hakk yoluna giden yiğitler ölmez
 Canım ciğer diyen dostlarım bilmez 
<end>

<start>
Dostun bahçesine bir hoyrat girmiş
 Korudur hey benli dilber korudur
 Gülünü dererken dalını kırmış
 Kurutur hey benli dilber kurutur
 
 Su meydanda serilidir postumuz 
 Çok şükür Mevlâ'ya gördük dostumuz 
 Bir gün kara toprak bürür üstümüz 
 Çürütür hey benli dilber çürütür
 
 Kendisi okur da kendisi yazar
 Hak hilâl kaşına eylemiş nazar
 Senin akranların cennette gezer
 Hürüdür hey benli dilber hürü
 
 Hangi dinde isen ona tapayım
 Yarın mahşer günü bile kopayım
 Eğil bir yol ak gerdandan öpeyim
 Beri dur hey benli dilber beri dur
 
 Dervişe n'olursa kendi tacından 
 Irakibe ölüm yâre gecinden
 Benzimin sarısı senin ucundan
 Sarıdır hey benli dilber sarıdır
 
 Pîr Sultan Abdal'ım başından başlar
 İyisini yer de kemini taslar
 Bin çiçekten bir kovana bal işler
 Arıdır hey benli dilber arıdır
Kaynak:
 Haz. Memet Fuat, 1977
<end>

<start>
Döndün mü benden hey yüzü dönesi?
Ben seni Ali'nin yoluna saldım.
İkrarı boynuna kement olası,
Ben seni Ali'nin yoluna saldım.
Yürü bre yürü yüze gülücü,
Bizi görüp de yad elleri sevici.
Boynuna uğrasın şahin kılıcı,
Ben seni Ali'nin yoluna saldım.
Pir Sultan Abdal'ım dertlere derman,
Ayrılık elinden halim pek yaman.
Şefaat etmesin On İki İmam,
Ben seni Ali'nin yoluna saldım.
<end>

<start>
Döndün mü benden hey yüzü dönesi?
Verdiğin ikrara saldım ben seni.
İkrarı boynuna kement olası,
Verdiğin ikrara saldım ben seni.
Zemheride yağan karlar erimez,
Aşk atına binen gönül farımaz.
İkrar birdir, iki yere verilmez,
Verdiğin ikrara saldım ben seni.
İkrar verir ikrarından dönücü,
Arayıp da kendi gibin bulucu.
Batınından değsin Hakk'ın kılıcı,
Verdiğin ikrara saldım ben seni.
İkrar verdim, ikrarıma güderim,
Senin gibi ikrarsızı n'iderim?
Varır ikrarlıya hizmet ederim,
Verdiğin ikrara saldım ben seni.
Ben Uzunyayla'yı seçmeyim derdin,
Soğuk sularınızı içmeyim derdin.
Serden geçip senden geçmeyim derdin,
Verdiğin ikrara saldım ben seni.
Pir Sultan Abdal'ım, imandır iman,
Yezidin kalbinden gitmesin güman.
Şefaat etmesin On İki İmam,
Verdiğin ikrara saldım ben seni.
<end>

<start>
Koyun beni hak aşkina yanayim
Dönen dönsün ben dönmezem yolumdan
Yolumdan dönüp de mahrum mu kalayim
Dönen dönsün ben dönmezem yolumdan
Kadilar müftüler fetva yazarsa
Işte kement işte boynum asarsa
Işte hançer işte başim keserse
Dönen dönsün ben dönmezem yolumdan
Bir gün mahşer olur divan kurulur
Suçlu suçsuz varsa orda bulunur
Piri olmayanlar anda bilinir
Dönen dönsün ben dönmezem yolumdan
PIR SULTAN'im arşa çikar ünümüz
O da bizim ulumuzdur pirimiz
Hakka teslim olsun garip canimiz
Dönen dönsün ben dönmezem yolumdan
<end>

<start>
Dün gece dün gece seyrim içinde,
Serim ağlar ağlar Pir Sultan deyi.
Gündüz hayalimde, gece düşümde,
Düşlerde ağlaşır Pir Sultan deyi.
Uzundur uzundur dedemin boyu,
Yıldızdır yaylası, Banaz'dır köyü.
Yaz bahar ayında bulanır suyu,
Sular da ağlaşır Pir Sultan deyi.
Pir Sultan Abdalım, ey yüce gani,
Daim yeldiğimiz kudretin narı.
Halka teslim ettin o şirin canı,
Dostlar da ağlaşır Pir Sultan deyi.
<end>

<start>
Dün gece seyrimde bir eri gördüm, 
Muhammet Ali'ye benzer kesimi
Yine batınımda bir ere sordum,
Dedi bilmez misin Eba Müslim'i.
Yetmiş bin batmandan teber çekerdi,
Yezit'in kalesin burcun yıkardı.
Bunca alem onun hayfın çekerdi,
Çok şükür ki bulduk Yezit hasmını.
Yetmiş üç er idik girdik bu yola,
Yalbırdak kılıçlar hep aldık ele.
Mevlâ'm Kur'an nasip olsa bir kula,
Kudretten okunur onun Yasin'i.
Hey Yezit, Muhammet Ali desene,
Kin ile kibri geri kosana. 
Ağu verdin ise İmam Hasan'a,
Kırarlar başında ağu tasını.
Yayla senin, ova senin, il senin, 
Sefil senin, geda senin, kul senin. 
Muhammet Ali'ye giden yol senin, 
Silebilsen kalp evinin pasını.
Göre idim Sultan'ımı hânımı,
Bula idim can içinde cânımı. 
Mehdi alır İmamlar'ın kanını,
Ko desinler n'oldu Seyyit Nesimi.
Pir Sultan Abdal'ım der: Ey gaziler,
Böyle yazılmıştır bize yazılar.
Kerbelâ dedikçe sinem sızılar, 
Şu gelen ses yoksa Düldül sesi mi?
<end>

<start>
Dün mü burda idin, bugün mü geldin?
Ötme garip bülbül bağrımı deldin.
Eşimden ayrıldım, ben burda kaldım,
Yad avcılar urdu telli turnamı.
Aşk eseri düştü, kaynadım çoştum,
Yüksekten uçarken alçağa düştüm,
Eşimden ayrıldım, ben burda şaştım,
Yad avcılar urdu telli turnamı.
Gitme turnam gitme dağlar dumandır,
Bizi derde salan ikrar imandır.
Eşinden ayrıldın halin yamandır,
Yad avcılar urdu telli turnamı.
Turnam ne gezersin dağlar salında?
Hak Muhammet Ali virddir dilinde.
Musahibim kaldı Kenan ilinde,
Yad avcılar urdu telli turnamı.
Pir Sultan Abdal'ım, bile mi olur,
Vadeye sala yok akıbet gelir.
Herkesin gönlünü kendisi bilir,
Yad avcılar urdu telli turnamı.
<end>

<start>
Dünya benim diye göğsünü germe,
Dünya kadar malın olsa ne fayda.
Söyleyen dillerin söylemez olur,
Bülbül gibi dilin olsa ne fayda.
Kurtulamazsın Azrail'in elinden,
Bir gün olur çıkarırlar evinden.
Allah'ın ismini koyma dilinden,
Dünya kadar pulun olsa ne fayda.
Sen de dersin söz içinde sözüm var,
Çalarsın çırparsın oğlum kızım var.
Senin şunda üç beş arşın bezin var,
Bütün dünya malın olsa ne fayda.
Yalan söyler kov gıybetten geçmezsin,
Helalını haramını seçmezsin.
Kesilir nasibin su da içmezsin,
Akan çaylar senin olsa ne fayda.
Pir Sultan Abdal'ım çökse otursa,
Küll-i günahlarım alsa götürse.
Dünya benim diye çekse getirse,
Dünya sana baki kalmaz ne fayda.
<end>

<start>
Dünyadan el çek ey divane gönlüm, 
Ulaş bir üstada er ile görüş. 
Mürşidin nazarından yad edersen, 
İkilikten geçip bir ile görüş. 
Mürşide yüzünü sürmek dilersen, 
Emrine zatına ermek dilersen, 
Hakkın cemalini görmek dilersen, 
Nur ile nur olup sır ile görüş. 
Sen nefsini öldür olagör yeksan,
Erler meydanında olagör kurban. 
Yedi iklim, dört köşede lâmekan, 
Erenlerin sırrı nur ile görüş. 
Aşık-ı sadıklar ölegelmiştir, 
Ağlayanlar bir gün gülegelmiştir. 
El ele el Hakka yola gelmiştir, 
Tanı kendi özün pir ile görüş. 
Pir Sultanım kemter kuldur Şahına, 
Hünkar Hacı Bektaş nazargahına. 
Deli gönül hak ol düş dergahına, 
Er olayım dersen er ile görüş.
<end>

<start>
Dünyanin üzerinde kurulu direk
Emek sayilmadan, sizlar bu yürek
Bu düzeni kim kurmuş bizler de bilek
Söyle canim söyle dinlesin canlar
Ocaga koymuşlar köşe taşini
Hak kollasin gerçeklerin işini
Bir gün agridirlar senin başini
Söyle canim söyle dinlesin canlar
Adem eker yeryüzüne ekini
Ekin saklar yer altinda kökünü
Ayikla gör karasini akini
Söyle canim söyle dinlesin canlar
Pir Sultan Abdal'im farz eylesinler
Yola gelmeyenden edilmez minnet
Cümlenin muradi dünyada cennet
Söyle canim söyle dinlesin canlar
<end>

<start>
Eğer dost ırmağın gözün ararsan,
Serçeşme'den gelir suyun durusu.
Ali Muhammet'tir Muhammet Ali,
İkisi de bir elmanın yarısı.
Ali'm engür ezdi kırklar da içti,
Kırkı da mest oldu kendinden geçti.
Muhabbetin kapısını kim açtı,
Cümlesi de bir ikrarın çerisi.
Ali'm yola gider menzili keser,
Sofi nerde olsa yalanı basar.
Bir kale yaptırmış on iki hisar,
Sor nedendir duvarının örüsü.
Dört kapısı vardır kırk da dükkanı,
Üç yüz altmış altı gevher madeni,
On yedi kişidir alıp satanı,
Cümlesinin sarrafıdır birisi.
O kalenin bedenine kuş konar,
Kanadı üstünde kandiller yanar.
Pir Sultan Abdal'ım secdeye iner,
Aşık oldum gitmez benzim sarısı.
<end>

<start>
Eğer farz içinde farzı sorarsan,
Yine farz içinde farzdır musahıp.
Dört kapıdan kırk makamdan ararsan,
Yine farz içinde farzdır musahıp.
Musahipsiz kişi ceme gelir mi?
Ettiği niyazlar kabul olur mu?
Muhammet Ali'den derman bulur mu?
Yine farz içinde farzdır musahıp.
Musahipsiz ise ceme götürmen,
Tecellisi bozuk Hakk'a yetirmen.
Müsahipsiz ile durup oturman,
Yine farz içinde farzdır musahıp.
Farz Allah'tan kaldı ya sünnet kimden?
Müsahibin işi daima sırdan.
Musahipli kişi ol Şah-ı Merdan,
Yine farz içinde farzdır musahıp.
Pir Sultan Abdal'ım, hey kerem kanı,
Yine sensin dü cihanın sultanı.
Aşnanı buldun, müsahibin hani?
Yine farz içinde farzdır musahıp.
<end>

<start>
Eğer gözlü isen dizil katara, 
Bu yol gözlünündür, körün değildir.
Ne yitirdin, ne ararsın burada?
Bu gül bülbülündür, hârın değildir.
Benim mürşidimin gönlü ganidir,
Mürşidin dîdârı Hak dîdârıdır,
Girebilir isen gönül evidir,
Giremezsen senin yerin değildir.
Kapıya varmadan dibe geçilmez,
Mürşit olmadan müşkül seçilmez.
Çarşıya varmadan dükkan açılmaz,
Bedesten ararsan şarın değildir.
İkilik tutanın hem yüzü kara,
Cihanda kendine bir mürşit ara.
Eğer âşık isen gel gir katara,
Âşık değil isen yerin değildir.
Bak şu erenlerden gelen doluya,
Çaylak kâr eylemez şahin avına 
Pir Sultanım çağır gelsin pirine
Gelip yetişmezse pîrin değildir.
<end>

<start>
Eğlen aşık eğlen, haber sorayım,
Tarik nedir, erkan nedir, yol nedir?
Hak didarın görmüş ağlayıp çağlar,
Sulara karışmış akan sel nedir?
Gel imdi oku ol Ümmül Kitab-ı,
Gözü ile görmüş var mıdır Hakk'ı?
On iki bahçede kırk sekiz kapı,
Daim hizmetinde duran kul nedir?
Başlayım yoluna ben de Ali'nin,
Duası makbuldür gerçek velinin.
Üçyüz altmış altı selvi dalının,
Budağında açan iki gül nedir?
Sana mana verdim sen de al imdi,
Eğer arif isen sen de bil imdi.
Ezelden Cennet'te sen de bu imdi,
Bir kandil içinde iki nur nedir?
Pir Sultan Abdal'ım, çağır ya Gani,
Veren Allah yine alır ol canı,
Gönül bir gemidir, akıl dümeni,
Akıl dümen, ya söyleyen dil nedir?
<end>

<start>
Eksiğim aldım da meydana geldim, 
Ben günahkar kulum erenler mürvet.
Kabahatim andan, cürmümü bildim,
Ben günahkar kulum erenler mürvet.
Erenler yerdeki yüze basmazlar,
Can olanlara derinden küsmezler.
Bir suç ile bir gardaştan geçmezler,
Ben günahkar kulum erenler mürvet.
Erenler bağlı kapılar açarlar,
Müşkülü de müşkülünden seçerler.
Kan edenin günahından geçerler,
Ben günahkar kulum erenler mürvet.
Ey erenler benim yüzüm yerdedir,
Yüzüm yerde ise özüm dardadır.
İkrar nerde ise iman ordadır,
Ben günahkar kulum erenler mürvet.
Pir Sultan'ım şerbet içmiş, ayılmaz,
Ezelden yazılan yazı bozulmaz.
Aman Rabb'im diyenlere kıyılmaz,
Ben günahkar kulum erenler mürvet.
<end>

<start>
Eksiğim aldım da meydana geldim, 
Aman mürvet günahkarım erenler.
Kabahatim andan, cürmümü bildim,
Aman mürvet günahkarım erenler.
Şeriat taşından bir taş kaldırdım,
Marifet ehlinin gülün soldurdum. 
Ne yaman kanlıyım, nefis öldürdüm, 
Aman mürvet günahkarım erenler.
Altıncımız yer altında türedi,
Yedincimiz yer yüzünü bürüdü.
Bize de hû demek Ali'den kaldı,
Aman mürvet günahkarım erenler. 
Yoldan çıktım ise yola getirin, 
Kırılmış dallarım şunda bitirin.
Pişirip kotarıp bezme getirin,
Aman mürvet günahkarım erenler 
Pir Sultanım der ki: Sözün hatasın, 
Kadir Mevlâ'm bilir bunun ötesin. 
Var bir amel kazan, Hakk'a yetesin, 
Aman mürvet günahkarım erenler.
<end>

<start>
Eksikliğim aldır dergâha geldim,
Bin kanım var, bir mürüvvet erenler.
Aradım hatamı, özümde buldum,
Bin kanım var, bir mürüvvet erenler.
Erenlere bağlı kapıyı açarlar, 
Müşkülünü müşkülünden seçerler. 
Kan edenin günahından geçerler, 
Bin kanım var, bir mürüvvet erenler. 
Hey erenler benim yüzüm yerdedir, 
Yüzüm yerde ise özüm dârdadır. 
İkrar nerde ise iman ordadır, 
Bin kanım var, bir mürüvvet erenler. 
Beşincide yer ile gök dolmuştur, 
Altıncıda vakit tamam olmuştur.
Kerem Muhammed Aliden kalmıştır, 
Bin kanım var, bir mürüvvet erenler. 
Ak gül Muhammed'in alın terinden, 
Kerem Muhammed'den, mürvet Ali'den.
Pir Sultan'ım, böyle aldık uludan, 
Bin kanım var, bir mürüvvet erenler.
<end>

<start>
Ela gözlü yardan bize gel oldu,
Varamam şu yerler yazlanmayınca.
Hiç talip kalmadı ehl-i dil oldu,
Gerçekler bilinmez izlenmeyince.
Ali'yi sevenler ayan eylemez,
Saklayıp sırrını beyan eylemez.
Erenler nutkunu nihan eylemez,
Muhabbet kurulup sözlenmeyince.
Ali'yi sevenler gönül döşürür,
Döşürür de aşk kazanın taşırır.
Her mürşid çiğ talip mi pişirir,
Ateş yakıp altı közlenmeyince.
Pir Sultan Abdal'ım demek olur mu?
Hercai dilbere emek olur mu?
Rızasız lokmasın yemek olur mu?
Mürşit nazarında tuzlanmayınca.
<end>

<start>
Elif'tir doksan bin kelamın başı,
Var Hakk'a şükreyle be'yi n'eylersin?
Arıtırsan kalbin evini arıt,
Yüzünü yumaya suyu n'eylersin?
Yalan söyleyip de geçme sıraya,
Evliya nefesi verme araya.
Var bir amel kazan, Hakk'a yaraya,
Hakk'a yaramayan huyu n'eylersin?
Şeytan benlik ile yolundan azdı,
Âşık maşukunu aradı gezdi.
İki cihan Fahri bir engür ezdi,
Fakr ile fahr olmaz, bayı n'eylersin?
Varın görün irakipler kandedir,
Hak ehli kardaşlar yolda demdedir.
Bilin ayn el yakin Ali cemdedir,
Cemiyet olmayan köyü n'eylersin?
Pir Sultan'ım der ki: Okur yazarım,
Türap oldum, ayaklarda tozarım.
Yâr elinden içtim, sermest gezerim,
Erden içilmeyen meyi n'eylersin?
<end>

<start>
Emanet âlemde adem bir güldür,
Geldi dost kokusu ol güle düştü.
Adem'e âşıklar beli dediler,
Feryat ile figan bülbüle düştü.
İblis anlamadı Adem'de sırrı,
Açıldı vechinde Hakk'ın menşuru,
Geldi zuhur etti Muhammet nuru,
Yayıldı âleme gulgula düştü.
Hak deyip de âlemden tutmuşuz eli,
Sıdk ile ederiz Adem'e beli.
Pirimizdir bizim Muhammet Ali,
El ele, el Hakk'a silsile düştü.
Azrail eder mi Adem'e ikrar?
Secde et diye Hak emretti tekrar.
Boyun eğmez gider Adem'e her bar,
Kendini bilenler bu yola düştü.
Pir Sultan'ım, İblis kendini gördü,
Hak lanet eyledi, dergâhtan sürdü.
Adem aslı yüzün toprağa sürdü,
Allemal'esma'sı her dile düştü.
<end>

<start>
Emek çektim bir ev yaptım erenler,
Yine bu güzele bildiremedim.
Bahar geldi çiçek bitti, ot bitti, 
Toprak güldü, taşı güldüremedim. 
Önüne irehber almış kadıyı,
Gelir kitabın okuyu okuyu.
Bürhan ile buldum yetmiş ikiyi,
İkisin bir kaba sığdıramadım.
Yüreğimde belli belli yaralar, 
Şeytan kalbin almış, gözün köreler.
Hakk'a niyaz eylemeye âr eyler, 
Eğilip bir secde kıldıramadım. 
Hû demine bir ikrarı güdenin,
Tu yüzüne ikrarından dönenin. 
Pîr Sultan'ım, münafığın, nâdanın,
Gönül aynasını sildiremedim.
<end>

<start>
"Enel Hak" dedik de çekildik dara,
Edep erkan bize doğru yol oldu. 
Sorgucular geldi sual sormaya, 
Yardımcımız Şah-ı Merdan Al'oldu. 
Kıldan köprü kurmuş, gel de geç deyi,
Pirim bana dolu verdi iç deyi.
Arkamdan bir el vurdu uç deyi,
Üstüne uğradım tozlu yol oldu.
Bir kapı açıldı, içeri girdim, 
Bir ayak üstünde bin saat durdum. 
Mizan terazisin ben orda gördüm, 
Eridi kemiğim, ilik hall'oldu. 
Dara durdu meleklerin hepisi,
Ona secde kıldı mümin tapusu.
Karşımda açıldı cennet kapısı,
Hakk'ın emri ile bize gel oldu.
Pir Sultan'ım der ki: Şahların şahı,
Yüzüne nur doğmuş Ali'nin mahı.
Ben pirimi gördüm, dönmem bir dahi,
Durağımız ab-ı Kevser göl oldu.
<end>

<start>
Erenler kahretti saldı işkile,
Gönlüm şifalandı gümana geldim.
Ali oğlu çare eyle müşküle,
Sana mürvet ile amana geldim.
Can evinde muhabbetim azaldı,
Gönül aşkın deryasında yüzerdi,
Yarelerim sağalmışken tazeldi,
Gaziler derdime dermana geldim.
Hak'tan kula her ne gelir ise haktır,
Erkansız işlere ırızam yoktur,
Erenlerin lütfu keremi çoktur,
Yarem sızıladı imana geldim.
Himmet edin erler bir dahi yetem,
Kalbimden şekk ile şüphemi atam,
Zat-ı sıfat olam bir dilden ötem,
Bir desti tutmaya damana geldim.
Pir Sultan Abdal'ım gör bize n'oldu,
Ali'nin gülbengi bize zulm oldu,
Muhabbet yurduna vesvese doldu,
Sen bir padişahsın demana geldim.
<end>

<start>
Erenler sultanı Bağdat şehrinin,
İptida binasın kuran kim idi?
On'ki imam koymuş mihrap taşını,
Onun duasını eden kim idi?
Doksan üstad gelmiş onu yapmağa,
Yapıp temel taşların berkitmeğe.
Bağdat içinden teferrüç itmeğe,
Gökten kandil ile inen kim idi?
Uçurdum ben kuşum uçan kuş ile,
Dolduysa gözlerim kanlı yaş ile.
Üçyüz altmış baş'açık derviş ile,
Bağdad'a şeydallah iden kim idi?
Bağdad'ın yaylağın bile yayladı,
İndi aşkın deryasını boyladı.
İki cihan fahri dua eyledi,
El kaldırıp amin diyen kim idi?
Pir Sultan Abdal'ım, zaman farıdı,
Ahımdan dağların karı eridi.
Bağdat'tan çıkıp da bir tuğ bürüdü,
Askerini çekip gelen kim idi?
<end>

<start>
Erenlere eş olayım,
Bu yola yoldaş olayım.
İçeyim sarhoş olayım,
Aymak elimden gelir mi?
Alna yazılmış yazıyı,
Besili körpe kuzuyu,
Hakk'ın yazdığı yazıyı,
Bozmak elimden gelir mi?
Dere, tepe dümdüz olur,
Gece geçip gündüz olur.
Gökte kaç bin yıldız olur?
Saymak elimden gelir mi?
Pir Sultan'ım der Hatâyî,
Dilimiz söyler hatayı.
Pişmedik çiğ yumurtayı,
Soymak elimden gelir mi?
<end>

<start>
Erenlerin erkanına yoluna,
Ta ezelden aşık oldum erenler.
Canı gönülden soruştum dolaştım,
Şükür mürşidimi buldum erenler.
Can ile gönülden gezdim aradım,
Didar ile muhabbettir muradım,
Kestim kurbanımı, gördüm didarım,
Mürüvvet kapına geldim erenler.
Vermişim canımı, korkmam ölümden,
Zahit bilmez gerçeklerin yolundan,
Yezit oğlu yezitlerin elinden,
Çok demdir didardan kaldım erenler.
Sen Hakk'ı yabanda arama sakın,
Kalbini pak eyle, Hak sana yakın,
Ademe hor bakma gözünü sakın,
Cümlesin ademde buldum erenler.
Pir Sultanım, arzedeyim halimi,
Sarfedeyim elimdeki varımı.
Şükür gördüm erkanını yolunu,
Ya bugün, ya yarın öldüm erenler.
<end>

<start>
Erenlerin gülü canların canı,
Ben seni defter-i Rahman'a yazdım.
Hoş safa geldiniz Şahın mihmanı,
Ben seni defter-i Rahmana yazdım.
Mihmandan Ali'nin kokusu gelir,
Mihman gelse gönül şadıman olur.
Küçük küçük cümle kadrini bilir,
Ben seni defter-i Rahmana yazdım.
Mihmanı sevmezin yanına varma,
Hasta dahi olsa hatırın sorma,
Muhabbete gelse bile oturma,
Ben seni defter-i Rahman'a yazdım.
Erenler mihmana olayım kurban,
Mihmanı görünce olurum handan.
Pir Sultan'ım, hoş tut daima mihman,
Ben seni defter-i Rahman'a yazdım.
<end>

<start>
Erler himmet eylen, niyaz eyleyim,
Zakir oldum zikrederim Ali'yi.
Furkanın okurum, medhin eylerim,
Zâkir oldum zikrederim Aliyi.
Vardım gördüm ötesi yok faniyi,
Can arzular kerem ıssı Veli'yi,
Düldül'ü, Kanber'i, Fatma Ana'yı,
Zâkir oldum zikrederim Aliyi.
Medet senden İki Cihan Serveri,
Şefaat umarım her dem yalvarı.
Hasan Hüseyin'in bunca yârları,
Zâkir oldum zikrederim Aliyi.
İmam Zeynel yardım eyle, fakirim,
Şefaat umarım, her dem Bakır'ım.
İmam Cafer kitabını okurum,
Zâkir oldum zikrederim Aliyi.
Kazım, Musa, Rıza ol benim derdim,
Ali- el Rıza'dır dilimde virdim.
Taki, Naki Asker, gerçeğe vardım,
Zâkir oldum zikrederim Aliyi.
Yolundan azmışlar imana gelin,
Gelin bu mekândan bir haber alın.
Mehdi alçaktadır, birlikte kalın,
Zâkir oldum zikrederim Aliyi.
Yezitlere lanet edin gaziler,
Zira can iverken ceset sızılar.
Pir Sultanım Şah Meyiti arzular,
Zâkir oldum zikrederim Aliyi.
<end>

<start>
Erler pirler erkan aldı izinden,
Yüz dört kitap sükut eder sözünden.
Ay gün şule verir onun yüzünden,
Seversen de böyle güzel sevmeli.
Ziya verir gözü ile kaşları,
İmam yatağıdır gerdan döşleri.
Güzelin yüzünden kan bağışları,
Seversen de böyle güzel sevmeli.
Güzel güzel deyu aklım doğrandı,
Güzel güzelden çok nazlar öğrendi.
Çirkinin huyundan Allah yerindi,
Seversen de böyle güzel sevmeli.
Güzel güzel deyu yandım alıştım,
Kınaman dostlar aşk elinden şaştım.
Bölüşükte gine güzele düştüm,
Seversen de böyle güzel sevmeli.
Güzel güzel gördüm güzel överim,
Nerde güzel görsem boynum eğerim.
Şöyle hub cemali güzel severim,
Seversen de böyle güzel sevmeli.
Pir Sultan Abdal'ım, eylemez fendi,
Yad ele çözdürmez ak göğsün bendi.
Ezelden sevdiğim Muhammet Ali,
Seversen de böyle güzel sevmeli.
<end>

<start>
Evvel baştan bu dünyaya,
Tanrı'nın Aslanı geldi.
Yüz döndürmez yüz bin erden,
Kuşağına dolu geldi.
Ali'dir gazilerin başı,
Hızır Nebi'dir yoldaşı.
Ali manendi bir kişi,
Sultan Seyyit Veli geldi.
Yusuf'u kuyuy'attılar,
Hem aldılar hem sattılar.
Kurtlara bühtan ettiler,
Mısır'ın sultanı geldi.
Halil Kabeyi yapınca,
İslam dinine tapınca.
Gökten Muhammet kopunca,
Nur aleme dolu geldi.
Aşk elinden oldum hasta,
Var derdine derman iste.
Dahi küçücek nevreste,
İsmail kurbanı geldi.
Pir Sultan'ım nesne bilmez,
Ab-ı hayat için ölmez.
Kafir müslümanı yenmez,
Ezelden basılı geldi.
<end>

