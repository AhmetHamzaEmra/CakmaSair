<start>
Bağladım nefsimi zincir yulara 
Dünyayı duvara astım gel de gör 
Rahatı huzuru attım kenara 
Çileyi bağrıma bastım gel de gör 
Yürüdüm sel oldum, durdum göl oldum 
Mazluma, mağdura kıvrak dil oldum 
Zulüm sıcağında serin yel oldum 
Yürekten yürege estim gel de gör. 
Sonu hatırladım, ilki duyunca, 
Kula kul olmadım ömür boyunca! 
Hakkın zehirini içtim doyunca 
Batılın balina kustum gel de gör. 
Ülfetim olmadı iriler ile 
Ağıla girmedim sürüler ile; 
Ölümden korkmayan diriler ile 
Selamı, sabahı kestim gel de gör. 
Aşk ceylanı emzirince sütünü 
Taşa çalıp, kırdım benlik putunu 
Düşmanımdır inkarcının bütünü 
Allah dostlarıdır dostum gel de gör. 
Bazı kötülüğü kovdum elimle 
Bazı kötülüğü yerdim dilimle 
Gücüm yetmeyince kendi halimle 
Haksıza buğzettim, küstüm gel de gör. 
Çıkar için laf davulu çalmadım 
Hiçbir yerden makam, rutbe almadım 
Bildimse söyledim, korkak olmadım 
Bilmediğim yerde sustum gel de gör.
<end>

<start>
Uyuyan göllere ay ışığında 
Sevginin resmini çizsem kim anlar? 
Tomurcuk ayrılıp, gül açtığında 
Yağmurun saçını çözsem kim anlar? 
 
Bir mekan kaplamış ne varsa nerde 
Kendi ötesini saklar her perde 
Sonsuzluğun sona erdiği yerde 
Huduttan bir kulaç kazsam kim anlar? 
 
Aşk, kömür beyazı; kin, süt karası 
Eklenir yarama her dost yarası 
Et oldum bıçakla kemik arası 
Cellatla ahdimi bozsam kim anlar? 
Doğumda yalan var, ölümde gerçek 
Bir şeyler anlatır balık, kuş, çiçek 
Kırık gönülleri toplayıp tek tek 
Toplayıp göğsüme dizsem kim anlar? 
 
Gün geldi zamanı gömdüm kabire 
Dağ oldu aklımın verdiği fire 
Bağlasam telaşı çelik zincire 
Sabrın derisini yüzsem kim anlar? 
 
İçte deprem olur dışın düğümü 
İhlâssız çözülmez işin düğümü 
Aklımdan geçeni, düşündüğümü 
Okusam kim dinler, yazsam kim anlar?
<end>

<start>
Görmediğim bir bambaşka durum var
Sizin şehrin kızlarında savcı bey
Yaklaşanı ta yürekten vururlar
Kan kokuyor gözlerinde savcı bey
Gayeleri gönül kırmak dal gibi
Bakışları çifte favül bal gibi
Ülkeler fethetmiş bir kral gibi
Gurur dolu pozlarında savcı bey
Kaş yaparken, göz çıkarır elleri;
Çok silahtan tesirlidir dilleri
Hayret ettim, bir tuhaf ki halleri
Poyraz eser yüzlerinde savcı bey
Derviş olup çıktım tığsız, tebersiz
İlk görüşte avladılar habersiz
Pişirdiler beni tuzsuz, bibersiz
Kebap oldum közlerinde savcı bey
Bölüştüler gönlüm ile aklımı
Davacıyım, ara benim hakkımı...
Bir yol göster, haklı mıyım, haksız mı?
Yorulmayın izlerinde savcı bey.
<end>

<start>
Adaletle adavet yanyana yürümez ki
Adavet çürür amma, adalet çürümez ki
Adavet hırstan doğar, gözü kör, vicdanı kör
Adalet ayaklara ip takıp sürümez ki...
26.05.2008/Vakit
<end>

<start>
Nas olur, kanun olur diktatörün sözleri 
Ya ıslatır donları, ya yaşartır gözleri 
Kimileri dağları dar elekten geçirir 
Kimileri ya çukur, ya dağ yapar düzleri.
<end>

<start>
Örtüye hücum eden ne yobazlar görmüşüz
Din adına tef çalan ne cambazlar görmüşüz
Hakikat ışığından kaçıp kurtulmak için
Başını kuma gömen pek çok kazlar görmüşüz.
28.01.2008/Vakit
<end>

<start>
Bizdeki tuhaflıklar akla sığar değil ki
Partileri kapatır, kadınları açarız!
İradenin millîsi eskide varmış belki
Şimdiyse yapma kanat laiklikle uçarız!
17.06.2008/Vakit
<end>

<start>
Bu kirli düzenin düzenbazları
Azrail'e rüşvet vermeyi dener;
Ölünce dünyanın en kurnazları
Torpille cennete girmeyi dener.
<end>

<start>
Haramsız mal azaldı, haramzade çoğaldı 
Bu çağda helâl yemek büyük cesaret ister 
İnsanı sıfatıyla anmak geride kaldı 
Domuza domuz demek büyük cesaret ister.
<end>

<start>
Kargadan kılavuz tut, Yahudi'den tutma ha!
Hastalığa selâm dur, haçlı hapı yutma ha!
Aldatıp çıkardılar ceddimizin yolundan
Geleceği kurarken geçmişi unutma ha! ..
21.11.2007/Vakit
<end>

<start>
İlkbaharı geldi Anadolu'nun,
Silifke'de çiçek açtı nar şimdi.
Her tarafı yeşillendi Bolu'nun,
Sultandağı benek benek kar şimdi.
Eğri yollar yaylaların kuşağı
Çayır, çimen sevgililer döşeği,
Hora teper Sürmene'nin uşağı,
Dadaşların oynadığı bar şimdi.
Durgun çayı köpüklendi Daday'ın,
Palmiyeler zümrüt tacı Hatay'ın
Çukurova cennetidir bu ayın;
Aydın ili efelere dar şimdi.
Gönül dile gelir kaval sesinde.
Boz martılar düğün yapar Mersin'de,
Isparta'nın renk renk gül bahçesinde
Bülbüllerin neşesini gör şimdi.
Cıvıl cıvıl, sessiz duran yuvalar,
Kelebekler birbirini kovalar.
Halı gibi nakışlandı ovalar...
Bölük bölük sarı, yeşil, mor şimdi.
Aşıklar diyarı Elbistan ili...
Olur bu mevsimin bağ-ı İrem'i,
Her çeşmenin üç-beş tane güzeli,
Her çiçeğin bir arısı var şimdi.
Çıkıp baksan Çamlıca'nın başına,
İki kıt'a bir boğazda aşina...
Karakoç'um, gel, yorulma boşuna,
İstanbul'u tarif etmek zor şimdi.
Kaynak:
 Dosta Doğru
<end>

<start>
Ter kokuyordu Çukurova tarlaları, 
Irgat Türküleri duyuluyordu uzaktan; 
Ekin biçiyordu yalınayaklı köy kızları 
Elleri kabarıyordu oraktan 
Gökbelen dağlarına yağmur yağıyordu; 
Yetimler mahallesinde bir çocuk ağlıyordu 
Kan kokuyordu doğunun çimenli yaylaları; 
Silah sesleri geliyordu Şırnak'tan 
Oğulsuz koymuşlardı ak saçlı anaları; 
Tütünler tedirgin olmuştu ocaktan 
Cilo dağlarında kamalaklar üşüyordu; 
Garipler köyünde bir gelin düşünüyordu 
Yosun kokuyordu Karadeniz'in mavnaları; 
Oynak havalar dökülüyordu parmaktan 
Buz gibi bir soğuk biçiyordu baharı; 
Dal boylu gençler gidiyordu bıçaktan 
Ilgaz dağlarında kurtlar uluyordu 
Bekarlar kahvesinde bir adam uyuyordu 
Şehvet kokuyordu Ege'nin bereketli ovaları; 
Körpe bedenler soyuluyordu ahlaktan 
Tedirgin etmişlerdi bizim havaları; 
Yadırgı sesler geliyordu plaktan 
Çatalkaya dağında kartallar dönüyordu; 
Bir nesil yaşıyor, bir tarih ölüyordu.
<end>

<start>
Sen bizim dağları bilmezsin gülüm,
Hele boz dumanlar çekilsin de gör
Her haftası bayram, her günü düğün;
Hele yaylalara çıkılsın da gör
Bilmezsin ovalar nasıldır bizde;
Kağnılar yollarda yoncalar dizde...
Saydıklarım damla değil denizde,
Hele bir ekinler ekilsin de gör
Görmedin sen bizim mavi suları,
Karlar eriyince kırar yuları...
Köpük olur beyaz, sel olur sarı;
Hele taştan taşa dökülsün de gör
Sen bizim köyleri görmedin ki hiç..
Yolları toz, çamur, evleri kerpiç
O kirli kabukta, o en temiz iç;
Hele bir yakından bakılsın da gör
Anlamaz bilmezsin sen bizim halkı;
Sevgiyi bulasın yakına gel ki..
Kalıplar gerçeği göstermez belki,
Gönül perdeleri sökülsün de gör
<end>

<start>
Sen dünden gelirsin, ben yarından gelirim
Doğmadık bebekler diyarından gelirim.
Sen müebbet inkârda kılmışsın kararı
Ben Kalubelâ'nın ikrarından gelirim.
Akıl Karaya Vurdu(sh.24)
<end>

<start>
Ayıp ne, günah ne, bilmiyor adam 
Yüzüne tükürsen silmiyor adam 
Memleketi dilim dilim diliyor 
Karpuzu yutuyor, dilmiyor adam!
<end>

<start>
Aziz dostum, sen bu ilden gideli, 
Sekiz mevsim geldi-geçti duydun mu? 
Gine kar koymadı baharın yeli, 
Şeftaliler çiçek açtı duydun mu? 
Memiklerin Iraz için Kel Durdu, 
Sinan oğlu Muharremi öldürdü 
Keş Ahmet bayram da namaz kıldırdı; 
Kerim Ağa köyden göçtü duydun mu? 
Çavuşların yumuk gözlü Tahiri 
Kahve yaptı kırk senelik ahırı, 
Erkek Fatma, Dişi çürük Mahiri 
Güpegündüz aldı kaçtı duydun mu? 
Ala-kardır Binboğanın yücesi. 
Asker oldu Halimenin kocası. 
Sazlıköyün ilerici hocası 
Minarede şarap içti duydun mu? 
Dikkat eyle; anlam çıkar sözüm den; 
Bir hızarcı geldi Mercanözünden 
İpsiz Mustafanın tek boynuzundan 
On altı çift tahta biçti duydun mu? 
Kenanların sarı saçlı Reşadı 
On çocuğun anasını boşadı, 
Sultan serbest kaldı, sarhoş yaşadı, 
Hürriyeti yeni seçti duydun mu? 
On iki gün önce yaptık bir seçim, 
Tekgöz murdar öldü partisi için. 
Nasreddin Hocanın dediği biçim; 
Dünyayı yanlışsız ölçtü(!) duydun mu? 
Daha bunlar bildiğimin yarısı, 
Gelecek mektuba kalsın gerisi. 
Bu yıl Karakoçun gönül arısı 
Çiçekten çiçeğe uçtu duydun mu?
<end>

<start>
Başımdan bir kova sevda döküldü
Islanmadım, üşümedim, yandım oy!
İplik iplik damarlarım söküldü
Kurşun yemiş güvercine döndüm oy!
Yağmur yorgan oldu, döşek kar bana
Anladım ki kendi gönlüm dar bana
Alev dolu bardakları yâr bana
Sunuverdi içtim içtim kandım oy!
Sevgi ektim, naz biçmeye çalıştım
Ne zamana, ne kendime alıştım
Kırk senede yedi hasret bölüştüm
Yedi dünya bana düştü sandım oy!
Gönül şahinimi yordum gerçeğe
Sonsuzda yüzümü sürdüm gerçeğe
Teselliden kanat kırdım gerçeğe
Tecellinin sinesine kondum oy!
<end>

<start>
Yüreğimden aşk kurşunu yedim ben
Doktor ağlar, merhem ağlar yarama.
Dilekçemi gökyüzüne verdim ben
Yağmur ağlar, meltem ağlar yarama.
Gözyaşları kiripiklere dizilir
Damla damla yanaklara süzülür
Ruh röntgenim duygulara çizilir
Zülüf ağlar, perçem ağlar yarama.
Yazan kalem kesin yazmış fermanı
Kimse sorsam ''yoktur'' diyor dermanı
Anlatsam çıldırtır dağı - ormanı
Yangın ağlar, deprem ağlar yarama.
Aşk yarası ilaç kabul etmezmiş
Bir gelirse daha dönüp gitmezmiş
Tıb ilminin aklı fikri yetmezmiş
Hatip ağlar, ebkem ağlar yarama...
25 Eylül 1997/Yasaklı Rüyalar(sh.48)
<end>

<start>
Kara gözlüm bu ayrılık yetişir,
İki gözüm pınar oldu gel gayrı.
Elim değse akan sular tutuşur
İçim dışım yanar oldu gel gayrı.
Ayların sırtında yıllar taşındı,
Sanma ki garibi eller düşündü.
Bebekler evlendi, yollar aşındı
Kozalaklar çınar oldu gel gayrı.
Hesap et gideli sen gurbet ile
Otuz ay tutuldu kolay mı dile?
Hapisler,sürgünler,esirler bile
Sılasına döner oldu gel gayrı.
Gönlüm sende,gözüm yollarda durdu,
Saat isyan etti, takvim kudurdu.
Hasret hançerini bağrıma vurdu
Yüreciğim kanar oldu gel gayrı.
Emeği boşadır yuvasız kuşun...
Nerdeyse toprağa değecek başın.
Beni düşünmezsen kendini düşün
Herkes seni kınar oldu gel gayrı.
<end>

<start>
Her ne kusur varsa geçen zamanda;
Suçsuzdur aynalar, ela gözlü yar
Mecnunlar Mevla'yı bulursa canda,
El olur Leylalar ela gözlü yar
Güzel açar güzelliğin sergisin
Gün ağartır kara saçın örgüsün...
Muhabbet faslında ölüm türküsün
Kim söyler, kim çalar ela gözlü yar
Estikçe iş çıkar işin içinde;
Gençliğin hasret yer sevda göçünde
Bilmez misin, dört mevsimin üçünde
Kar olur yaylalar, ela gözlü yar
Alı al, yeşili yeşilde ara;
Ahirete gider kalpteki yara...
Ne yapsan bir daha çıkmaz dallara,
Dökülen ayvalar ela gözlü yar
Vakit dolar, nakit biter kasanda...
Sevda bir kitaptır gönül masanda;
Okusan da olur, okumasan da...
Kapanır sayfalar ela gözlü yar
<end>

<start>
Bir, zirvede habire şiştikçe şişene bak
Bir, tabanda her adım yıkılıp düşene bak
Bir, ülke yansa bile yan gelip yatanlara
Bir, yangın söndürmeye çarıksız koşana bak.
<end>

<start>
Ben nefret eyledim sizin gerçekten
Yalanı severim, yalanı gayri
Tiksindim bülbülden, gülden çiçekten
Yılanı severim, yılanı gayri
Yıllarca boş yere canımı sıktım
Nihayet yol buldum çığırdan çıktım
Beyden efendiden sayından bıktım
Ulanı severim ulanı gayri
Sapıtmış bu diye beni yeriniz
Hakkımda bin türlü hüküm veriniz 
Omuzumda yüktür dirileriniz
Öleni severim öleni gayrı
<end>

<start>
Satıcı simsarlar verdi el ele 
Bölünmez ülkeye girdi azınlık. 
Her yana dal-budak saldı mesele 
Postunu divana serdi azınlık. 
Kaboğlu fitneyi doldurdu kaba 
Gösterdi olağan dışı bir çaba 
Oran baskın çıktı, dedik merhaba 
Ortamı sinsice gerdi azınlık. 
Yazmadı tarihler böyle hinliği 
Şaşırttı şeytanı kurul cinliği 
Bu kasap mantığı, bu pişkinliği 
Al kurtul ödülü, gördü azınlık. 
Düşündüm, kimlerle yarıştı aklım 
Nihayet öfkemle barıştı aklım 
Okudum raporu, karıştı aklım 
Saydım beş kişinin dördü azınlık. 
Avrupa yurdumu bölmek istiyor 
En az beş parçada görmek istiyor 
Tez günde mezara gömmek istiyor 
Amacı, gayesi, derdi azınlık. 
Doymadılar yiyip içtikleriyle 
Onulmaz yaralar açtıklarıyla 
Devşirme güruhtan seçtikleriyle 
Jokerleri öne sürdü azınlık. 
Haçlı Avrupası düğmeye bastı 
Yerli uşakları fikrini kustu 
Gözcüler uyudu, sözcüler sustu 
Yuların ipini kırdı azınlık. 
Papaz kilisede tezgâhı kurmuş 
Anahtar satarak milyarlar vurmuş 
Diyalog esnafı selâma durmuş 
Muradı maksada erdi azınlık. 
Kayboldu hamamın tarağı, tası 
Bitmedi irtica paranoyası 
Ekümenlik Patrik oyunun ası 
Hatayı, Mardini sardı azınlık. 
AB yollarına düşer gideriz 
Gelme deseler de koşar gideriz 
Bir garip âlemde yaşar gideriz 
Bekliyor kapıda ferdî azınlık. 
Kimliğin Türk, dinin İslâm, orda kal 
Yazılan raporu oku, ibret al 
Ey sahibi devlet, söyle, bu ne hâl? ! 
Diyorlar ki Türkü-Kürdü azınlık 
<end>

<start>
Geldi gönderdiğin şiirden mektup
Arada bir böyle yaz Balaban'ım
Zaman siciminin ucundan tutup
Bazen bağla, bazen çöz Balaban'ım
Fikir gölü derinleşir girdikçe
Dostluk gülü gümrah açar derdikçe
Sıhhat, zaman, mekân, imkân verdikçe
Cevapsız bırakmam, söz Balaban'ım
Ahval-i aleme kafayı takma
Allah Kerim, sabrı elden bırakma
İlmi düstur eyle, imanı sakla
Gayrısı savrulan toz Balaban'ım
Huzur içte gerek, kabukta değil
Vuslat acelede, çabukta değil
Akıl da baştadır, topukta değil
Çile yemekteki tuz Balaban'ım
Ahlâkı, töreyi kenara atan
Dine "Afyon" diyen, vatanı satan
Müslüman olamaz, Türk değil zaten
Dayanmaz görmeye göz Balaban'ım
Demişler ya "Kuvvet birlikten doğar"
Kar, yağmur zamanı gelince yağar
Nasihatim o ki dinlersen eğer
İşaret "ben" değil "Biz" Balaban'ım
Çevremizi saran türlü ihanet
Gün geçtikçe görünüyor daha net
Başlangıçta bilmek değil kehanet
Bağrımıza girmiş köz Balaban'ım
Zaman geldi esir olduk maddeye
Zaman geldi hasır olduk caddeye
Zaman geldi küsur olduk şetteye
Daha bunlar bize az Balaban'ım
Dört yanımı gurbet yazmış kaderim
Dosttan mektup gelir, biter kederim
Gözlerinden öper, selam ederim
Aydınlık günlerde gez Balaban'ım.
<end>

<start>
Doktor, benim derdim bambaşka bir dert
Ağrıyan yerimi sorma boşuna.
Yazdığın reçete değer mi zahmet?
Kağıtla kalemi yorma boşuna.
Kerem eyle, fayda vermez yardımın
Tıp ilminde çaresi yok derdimin
Her tarafı gurbet olmuş yurdumu
Düşünceme tuzak kurma boşuna.
Gönlüm yığın yığın hasret yüklüdür
İçimde tarifsiz keder saklıdır
Sökemezsin yaralarım köklüdür
Merhem sürüp, sargı sarma boşuna.
Dost yolları nakışlandı kanımdan
Sevdiklerim vergi keser canımdan
Sükûta muhtacım, ayrıl yanımdan
İncitip günaha girme boşuna.
Aşk koymuşlar ıstırabın adını
Alamadım yaşamanın tadını
Yapacaksan eğer bana yardımı
Öldür kurtar, ilâç verme boşuna.
Vur Emri(sh.98)
<end>

<start>
92/2 
Bayramlar seçilmiş rahmet günleri 
Bayramlar İslami vahdet günleri 
Bizleri uykudan uyandır Ya Rab 
Bitsin, uzamasın gaflet günleri.
<end>

<start>
Güneş yükselmeden kuşluk yerine 
Bir adam camiden döndü evine 
Oturdu sessizce yer minderine 
Kızı " bayram" dedi, yalınayaklı 
Adam " Bayram" dedi tam ağlamaklı 
Eli öpüldükçe içi burkuldu 
Konuşmak istedi dili tutuldu 
Güç bela ağzından bir " of" kurtuldu 
Oğlu " Bayram dedi sırtı yamalı 
Adam " he ya" dedi gözü kapalı 
Düşündü kış yakın, evde odun Yok 
Tenekede yağ yok, çuvalda un yok 
Yok yoka karışmış: tuz yok, sabun yok 
Avrat " Bayram" dedi eğdi başını 
Adam " evet" dedi, sıktı dişini 
Çalışsa ne iş var, ne cepte para 
Dağ oldu içinde büyüyen yara 
Dikti gözlerini karşı duvara 
Takvim " Bayram" dedi, silindi yazı 
Adam " öyle" dedi, bağrında sızı 
Döndürse yönünü herhangi dosta 
Yaralı, gariban, dul, yetim, hasta 
Aylar, yıllar, günler erirken yasta; 
Yer - gök " Bayram" dedi ağzını açtı; 
Adam " Bayram" dedi evinden kaçtı.
<end>

<start>
Ana bu bayram mı? Aman çok ayıp
Çocukken gördüğüm bayramlar hani?
Mübarek elleri öpüp koklayıp
Yüzüme sürdüğüm bayramlar hani
Hani ya o özlem, hani ya o tad?
Ne dişim kaygusuz, ne içim rahat
Haftalar öncesi hergün, her saat
Babamdan sorduğum bayramlar hani?
Nur yağan geceler, gündüzler nerde?
Neşe paylaştığım öksüzler nerde?
Dost yollar, dost evler, dost yüzler nerde?
Huzura erdiğim bayramlar hani?
Kar çiçeğim solmuş kar yatağında
Can verir ırmağım dar yatağında
Arif'e gecesi yer yatağında
Üstüne serdiğim bayramlar hani?
Bayram demek takvimdeki yazı mı?
Bayram hasret, bayram ağrı, sızı mı?
Açıp yüreğimi, yumup gözümü
Özüne girdiğim bayramlar hani?
Bayram af günüdür, barış günüdür
Bayramlar rahmete giriş günüdür
Bayram hak menzile varış günüdür
Gönlümü verdiğim bayramlar hani?
<end>

<start>
Kalkarım her sabah kötü bir günde
Yüreğim zindanda sevgim sürgünde
Engeller yol vermez gelemem oğul
Taşırım başımda başı boşları
Konuşur karşımda mezar taşları
Diriler dil vermez bilemem oğul
Tecellim çiledir, çeker giderim
Gözyaşı selinde akar giderim
Dostlarım el ermez, kalamam oğul
Hasretim göl göldür, hicranım nehir
Toprağım kor ateş, havam som zehir
Arılar bal vermez, alamam oğul
Ben aşka koşarım, aşk beni vurur
Yaklaştığım deniz içimde kurur
Bahçeler gül vermez, gülemem oğul
Bayramlar kurşundur, canımda kalır
Yazdığım tebrikler yanımda kalır
Postacı pul vermez salamam oğul
<end>

<start>
Giden bayramlardan almadık bir tat
Gardaş bu senenin bayramı nasıl?
Şenay'larda bayram hergün, her saat
Elif'in Döne'nin bayramı nasıl?
İçinde boğulduk derdin acının
Uykusu bitmedi şeyhin, hacının
Üç gardaşı şehit vereh bacımın
Oğulsuz ananın bayramı nasıl?
Neşe topuğumda, elem boynumda
Sen çoğunu anla, ben az deyim de
Kim öldü, kim kaldı garip köyümde
Ya bizim hanenin bayramı nasıl?
Dert deşmek değildir gayem niyetim
Düşündükçe sızlar kemiğim etim
Gelini dul kalmış, torunu yetim
Ak saçlı ninenin bayramı nasıl?
Hangi eller sürer suçluyu suça
Güdümlü başların destesi kaça
Kimler zorlanıyor gönülsüz göçe
Boş kalan binanın bayramı nasıl?
İşkence altında ezilen canlar
Masum yiğitlerle dolu zindanlar
Ses verin mezardan ulu sultanlar
Yusufun Kenanın bayramı nasıl?
Bizden sandığımız bize yabancı
Görünen simalar göze yabancı
Kabukta bayram var, öze yabancı
Söyleyin mananın bayramı nasıl?
Sabahtan haber yok, ufuklar kara
Semerkant kan ağlar, yanar Buhara
Keşmir, Kabil, Kerkük hasret bahara
Kudüs'ün, Sina'nın bayramı nasıl?
Ayşe'nin bayramı gözyaşı, firak
Sultan'ı derdiyle baş başa bırak
Sormadan geçemem etmişim merak
Nükhet'in, Nana'nın bayramı nasıl?
Mücahid maddeye yapar akını
Devrimci soygundan tutar yükünü
Biz toprağa verdik Hikmet Tekin'i
Katil'in, Zana'nın bayramı nasıl?
Doğduğundan beri çamlar deviren
Ekranda iftira, yalan savuran
Salyası, ülkeyi göle çeviren
Boynuzlu dananın bayramı nasıl?
<end>

<start>
Çift bayram tanırız ışıktan, nurdan
Birisi Ramazan, birisi Kurban...
Ya Rab, bayram eyle bayramımızı
Yıka gönülleri kirden, çamurdan
1990
<end>

<start>
Âlem-i İslâm'a rahmet su gibi
Aksın, BAYRAM OLSUN BAYRAMLARINIZ.
Evleriniz cennet kokusu gibi
Koksun, BAYRAM OLSUN BAYRAMLARINIZ.
Zindan, “medrese”dir; gam, yayla size
Farkı yok bin yılın bir ayla size
Melekler yukardan gıptayla size
Baksın, BAYRAM OLSUN BAYRAMLARINIZ.
Uygur, Kazak, Kırgız, Azerî'nizden
Gitmesin gardaşlık nazarınızdan
Zalimler, zulmünü üzerinizden
Çeksin, BAYRAM OLSUN BAYRAMLARINIZ.
Süleyman esir de, Simon neden hür?
Hiç durma dünyanın yüzüne tükür..
Müslümanın sesi münafıktan gür
Çıksın, BAYRAM OLSUN BAYRAMLARINIZ.
Serilsin gönüller döşek misali
Patlasın sevgiler fişek misali
Hakikat, durmadan, şimşek misali
Çaksın, BAYRAM OLSUN BAYRAMLARINIZ.
Haksızlık almasın Hak'kın yerini
Aşsın boyunuzdan aşkın derini
Kimi gözyaşını, kimi terini
Döksün, BAYRAM OLSUN BAYRAMLARINIZ.
Kök bir, dallar ayrı ki, İslâm bir gül
Afganistan bir gül, Türkistan bir gül
Vahdet bahçesine her insan bir gül
Diksin, BAYRAM OLSUN BAYRAMLARINIZ.
Mağdurlar, mazlumlar ersin felaha
Vuslata varanlar varsın bir daha
İrfan tohumunu gece, sabaha
Eksin, BAYRAM OLSUN BAYRAMLARINIZ.
Kandır zalimlerin zulüm çiçeği
Öldürür cehalet, ölüm çiçeği
Gençler yakasına ilim çiçeği
Taksın, BAYRAM OLSUN BAYRAMLARINIZ.
Şehide toprağın hürmet-i aşkı
Anadan fazladır şefkat-i aşkı
Rab'bim yüreklere ülfeti, aşkı
Soksun, BAYRAM OLSUN BAYRAMLARINIZ.
Hazreti Resul'ün nurlu katına
Gitmek isteyenler binsin atına
Küfrün saltanatı yerin altına
Çöksün, BAYRAM OLSUN BAYRAMLARINIZ.
Ne makam, ne para olamaz ölçek...
“Kurtuluş İslâm'da” vallahi gerçek
Bu mübarek sevda bizleri tek tek
Yaksın, BAYRAM OLSUN BAYRAMLARINIZ.
13.7.1989
Beşinci Mevsim(sh.123)
<end>

<start>
Soyguncu soysun da, vurguncu vursun 
Sen ana karnında boşa durursun 
Doksan günde çık gel dokuz ay dursun 
Doğmaya gayret et, doğmaya bebek 
Sonra geç kalırsın yağmaya bebek 
Üçkağıtçı düzen geçip gitmeden 
Her ocakta üç- beş baykuş ötmeden 
Çabuk " Devlet malı deniz" bitmeden 
Doğmaya gayret et, doğmaya bebek 
Sonra geç kalırsın yağmaya bebek 
Makam armağandır, koltuk hediye 
Muhkem ilamlar var " rüşvet ye" diye 
Ne diye beklersin söyle ne diye? 
Doğmaya gayret et doğmaya bebek 
Sonra geç kalırsın yağmaya bebek 
Göz kırpınca sıfırı çok sayılar 
Zirveye tırmandı topal ayılar 
Yağcı yeğen arar haydut dayılar 
Doğmaya gayret et doğmaya bebek 
Sonra geç kalırsın yağmaya bebek 
Artık banka soymak basit eğlence 
Günde milyar hiçtir " yurtsever genc" e(!) 
Dünyaya duhül et, gel biraz önce 
Doğmaya gayret et dogmaya bebek 
Sonra geç kalırsın yağmaya bebek 
Tez çık, haram süt bul, beleş kundak bul 
Yalancılık mübah, yüzsüzlük makbul 
Hukuksal açıdan bir " olanak" bul 
Doğmaya gayret et doğmaya bebek 
Sonra geç kalırsın yağmaya bebek 
Adi ekranlarda iğrenç yüzü gör 
Halkı tiksindiren bir kof dizi gör 
Önce onları gör, sonra bizi gör 
Doğmaya gayret et doğmaya bebek 
Sonra geç kalirsin yağmaya bebek
<end>

<start>
Geçmişte yağmanın hasat dönemi
Acele gel diye çağırdım seni
Şimdi iş değişti dur, dinle beni
Dokuz aylık yolu altmış ayda çek
Beş sene dolmadan doğma ha bebek.
Emmin, dayın annen, baban kereste
İşçi, memur, çiftçi, çoban kereste
Çarşı, pazar, yazı-yaban kereste
İnsanlar ya mertek, ya orta direk
Beş sene dolmadan doğma ha bebek.
Doğarsan üç günlük iş bulamazsın
Acıkırsın, ekmek, aş bulamazsın
Ucuz toprak, beleş taş bulumazsın
Yaşamak rezillik, rüsvaylık demek
Beş sene dolmadan doğma ha bebek.
Arı peteğinde ağulu bal var
Kaçıp kurtulmaya ne yön, ne yol var
Sıkıver dişini, annene yalvar
Buradan rahattır orda beklemek
Beş sene dolmadan doğma ha bebek.
Kurtlar sülük oldu, sıyrıldı posttan
Kaçan kurtuluyor, ahbaptan dosttan
Değişti bahçıvan, bozuldu bostan,
Hıyarlar acıdır, karpuzlar kelek
Beş sene dolmadan doğma ha bebek.
Vaziyet bambaşka vaziyet oldu
Yaşamak işkence, eziyet oldu
Dalkavukluk üstün meziyet oldu.
Sanatkârlar sansar, dâhiler şebek
Sözümü dinlersen hiç doğma bebek.
<end>

<start>
"Aman gelme" dedim, bak geldin işte
Dünyaya meylin var, beşer'sin bebek
Bir bilsen dünyamız neyin nesidir
Ayırır ağzını işersin bebek.
Kimisi su katar içtiğin süte
Kimisi at sokar yediğin ete
Günahtan, hileden, haramdan öte
Zulmet kuyusuna düşersin bebek.
Yukarıya gitsen "köle" sayarlar
Aşağıya insen tefe koyarlar
Her saat bir başka renge boyarlar
Baktıkça sen sana şaşarsın bebek.
Önün bal-petekli, elin mühürlü
Omuzun kötekli, dilin mühürlü
Haftan ipotekli, yılın mühürlü
Aydan, günden mahrum yaşarsın bebek.
Sevgimiz rüşvettir seversek seni
Aldatmak içindir ne versek seni
Kalleş çağımızla eversek seni
Gerdeğe girmeden boşarsın bebek.
<end>

<start>
Saricadüzü'nde bir yigin toprak
Sulanir her sabah gözyaşlarimla
Mihriban, Mihriban uyan da bir bak!
Hasret dügüm dügüm ak saçlarimda
Ardiçli agaçlarda gene ay dogar...
Akasya gölgeleri delik - deşik...
Bir pinar aglar sabahtan akşama dek
Yapraklar sallanir, işiklar söner
Büyüdükçe büyür içimde bir dert
Beklemek...
<end>

<start>
Mehmetçiğe yağan kar, size de yağar bir gün 
Anaların tükrüğü sizleri boğar bir gün 
Her ırmak, mecrasına akacaktır sonunda 
Sanmayın ki şu güneş batıdan doğar bir gün.
<end>

<start>
Ben: Karlı dağların deli rüzgarı
Ben: Tozlu yolların demirbaşıyım
Ben: Suyu kurumuş sevgi pınarı..
Ben: Toprak bekçisi mezar taşıyım
Ben: Hep yıllar yılı kanayan çıban...
Ben: Fikir sürüsün yitiren çoban
Ben: Hayal peşinde çarıksız taban...
Ben: Gurbet ağzında bulgur aşıyım
Ben: Çürük bir gemi aşk denizinde..
Ben: Yağmur damlası dostun izinde
Ben: Yanıp kül oldum aşkın közünde...
Ben: Kara sevdanın dert yoldaşıyım.
Ben: Koyu düşmanım yersiz gülüşe..
Ben: Düşüvermişim bitmez bir düşe
Ben: Bıldır ağlarım bu yıl ölmüşe..
Ben: Bensiz duygunun ilk savaşıyım
Ben: Gönlü aklına uymayan deli..
Ben: Az düşünceden doymayan deli
Ben: Beni ben diye saymayan delin.
Bırakın ben benden uzaklaşayım.
<end>

<start>
Aşktan yana söz duyunca 
Ben hep seni düşünürüm 
Uçsuz hayaller boyunca 
Ben hep seni düşünürüm 
Yıldızlar kayar yüceden 
Renkler sıyrılır geceden 
Yüreğim sızlar inceden 
Ben hep seni düşünürüm 
Aklın ucu değer hiçe 
Yol ararım içten içe 
Kainat uyur sessizce 
Ben hep seni düşünürüm 
Korkunun bittiği yerde 
Haz duyarım ince ince 
Bir mezar görsem bir yerde 
Ben hep seni düşünürüm 
Zaman hep sonsuza akar; 
Meyve dökülür, dal kalkar 
Çiçeklere bakar bakar 
Ben hep seni düşünürüm 
Rüzgar eser ilden ile 
Sağlıkta bitmez bu çile 
'Var'dan öte, 'Yok'ta bile 
Ben hep seni düşünürüm
<end>

<start>
Nerdesin ey güzel aklım gel beni benden koru
Ötelere kaçma bahtım gel beni benden koru
İdrakimi düğümleme dost bildiğim kutlu gün
Yıkılsın sarayım tahtım gel beni benden koru.
<end>

<start>
Çileyi koklayıp gül niyetine 
Zindana girersen beni de çağır 
Sabrı, kanaati bal niyetine 
Ekmeğe dürersen beni de çağır. 
Bazen iki dünya sığar içime 
Bazen iki güneş doğar içime 
Bazen gam yağmuru yağar içime 
Sen beni ararsan beni de çağır. 
Dostların var ise divanelerden 
Gözyaşın aktıysa minarelerden 
Binlerce senelik viranelerden 
Birşeyler sorarsan beni de çağır. 
Ezelin ezelden öncesi vardı 
Yine sonsuzluktur sonsuzun ardı 
Zaman yumağına bizi kim sardı 
Aklını yorarsan beni de çağır. 
Dışarda göz yanar, içerde yürek 
Taahhüt ehline tahammül gerek 
Mazlum yarasına merhem diyerek 
Gözyaşı sürersen beni de çağır.
<end>

<start>
Yeni bir afyondur yenen her lokma
Biber avrupalı, tuz avrupalı.
Gülücükler sahte kirpikler takma
Dudak Avrupalı, göz Avrupalı.
Bebeklikte benliğini yitiren
Tepe tepe tepemizde oturan
Bizi çıkmazlara alıp götüren
Ayak Avrupalı, iz avrupalı.
Birisi diskoda içer kıvırır
Birisi kulüpte konken çevirir
Yapmasını bilmez ki yıkar devirir
Ana avrupalı, kız avrupalı.
Kalıba uydurdu uyduklarımız
Yazmakla bitmez ki duyduklarımız
Paris modasıdır giydiklerimiz
Astar avrupalı, yüz avrupalı
En mahrem yerlerin kalktı örtüsü
Beş santim tırnaktır ellerin süsü
Bütün bunlar medenilik ölçüsü
Cilve avrupalı, naz avrupalı
İster sarı deyin isterse ırsi,
Büyük revaç buldu makbulün tersi
Duyduğumuz "okey, adiyös, mersi"
Ağız avrupalı, söz avrupalı
Her gün karşımıza on zıpır çıkar
Bağırır, çağırır, devirir yıkar
Dinler kulağımız gözümüz bakar
Şarkı avrupalı, saz avrupalı.
Başımız ayıkmaz binlerce halttan
Örf, adet gemimiz delindi alttan
Analar Muğla'dan, Van'dan, Tokat'tan
Bebek avrupalı, bez avrupalı
Sahnede ekranda hıyar dinleriz
Deliye, densize uyar dinleriz
Saçma çığlıkları duyar dinleriz
Şarkı avrupalı, saz avrupalı
Herkes soyunuyor açılmıyor ki
Sokakta boynuzdan geçilmiyor ki
Müslüman gavurdan seçilmiyor ki
Şekil avrupalı, poz avrupalı
Türklük bu mu desem bu diyecekler
Şampanyayı sorsam su diyecekler
Bir gün kökümüze hu diyecekler
Kabuk avrupalı, öz avrupalı.
<end>

<start>
Aşk dedin, bağrıma soktun bıçağı
Akan kanım göl olmadan tükenmez
Sevda kokan bu yaranın çiçeği
Petek petek bal olmadan tükenmez
Hasret nedir? Yarına sor, düne sor
İnanmazsan dönder-aktar gene sor
Sensiz geçen geceleri bana sor
Saatleri yıl olmadan tükenmez
Görsem derim biçimini, rengini
Kötü talih yüksek yapar engini
İçimdeki bu sevginin yangını
Kemiklerim kül olmadan tükenmez
<end>

<start>
Düştü can evime dördüncü cemre
Dünyayı üçüncü gözümle gördüm.
Dörtyüz seksenbeş gün çekti bir sene
Onaltıncı aya takvimsiz girdim.
Aynalara baktım korku gösterdi
Saatler her sabah kırkı gösterdi
Namlular, nişanlar Türk'ü gösterdi
Hayatım boyunca hedefte durdum.
Gül sundum yediler, koklamadılar
Armağan can verdim saklamadılar
Gittim... gelir diye beklemediler
Kaybolan gölgemi yollara sordum.
Getirdim yanıma ay'ı bir karış
Ölçtüm ki dağların boyu bir karış
Şehiri bir adım, köyü bir karış
Damlada denizdir en küçük derdim.
Savurdum, eledim, seçtim zamanı
Yaprak yaprak tel tel açtım zamanı
Haftada üç asır geçtim zamanı
Nereye gittimse zamansız vardım.
Yırtıldı ruhlara çizdiğim resim
Yazık, kulaklara sığmadı sesim
Yaşadığım şimdi beşinci mevsim
Çağın çilesini sırtıma sardım.
<end>

<start>
Çokta kederlenir, azda gülerim 
Ustura ağzında düşüncelerim 
Deliliktir belki... bırakın kalsın 
Doğan her bebeğin hakkı var bende 
Öğütülen benim her değirmende 
Ne sonu, ne ilki... bırakın kalsın 
Sevdam büyüdükçe dünyam dar olur 
Zamandan çıktığım zamanlar olur 
Ve öyle güzel ki... bırakın kalsın 
Saatler ya geri, ya hep ileri 
Kıran yok hileli terazileri 
Umutlar ırakta... bırakın kalsın 
Onbinlerle sohbet onbin nafile 
Dönmüyor toprağa giren kafile 
Öfkeler yürekte... bırakın kalsın 
Ne yarım tam yarım, ne bütün tamam 
Yolcular anlamaz, ben anlatamam 
Tren son durakta... bırakın kalsın 
Gelir beni yakar suya düşer kor 
Düşünen baş çekmek, dert çekmekten zor 
Kutsaldır bu yara... bırakın kalsın 
Dursun, ayazına uyandığın kış 
Dursun ki şevk ile sürsün bu yarış 
Lüzum yok bahara... bırakın kalsın 
Yıkılır, yırtılır her kalın perde 
Hesaba çekilir dünya mahşerde 
Yazın şu duvara... bırakın kalsın
<end>

<start>
Yad elden yanıma çağırdım seni
Gelmek istiyorsun bırakmıyorlar
Rüyada, mektupta albümde seni
Bulmak istiyorsun bırakmıyorlar
Umutlar hayaldir acılar gerçek
Çileye muhkumsun, kim ne bilecek
Ya bir kuru selam, ya bir top çiçek
Salmak istiyorsun, bırakmıyorlar.
Otuz yıl ağladın hep yana yana
Yeter, yazık diyen olmadı sana
Vefasız dostluğa kalleş zamana
Gülmek istiyorsun bırakmıyorlar
Çalış derler ayak, bağlı el bağlı
Konuş derler, dudak bağlı, dil bağlı
Kalk git derler, kapı bağlı, yol bağlı
Kalmak istiyorsun bırakmıyorlar
Aydınlık ararsın hergün her yere
Çekerler önüne yedi kat perde
Zulüm kimden gelir, adalet nerde?
Bilmek istiyorsun bırakmıyorlar
Yıllar boyu uykuların bölündü
Uçacakken kanatların yolundu
Hayat hakkın vardı elden alındı
Ölmek istiyorsun bırakmıyorlar
<end>

<start>
Bir aşk bulsam, yağmurunda ıslansam
Bir dost bulsam, irfanında beslensem
Bir dağ bulsam, sinesine yaslansam
Yalnızlığım bitermola, bilmem ki?
<end>

<start>
tevazu severdi, kaynatıp taşırdılar
girdi hırs ambarına, çıkamadı bir daha...
haramla yağladılar, kibirle pişirdiler
bulanık göl ettiler, akamadı bir daha...
yakın arkadaşları çöplük yaptı beynini
doldurdular ve sonra dökemedi bir daha...
kör dikişler atıldı kaypak iradesine
sökmek istese bile sökemedi bir daha...
soyundu inancından terk-i edep eyledi
şerefini göğsüne takamadı bir daha...
sürdü benlik atını karanlık geleceğe
dönüp de geçmişine bakamadı bir daha...
söndü yüreğindeki yanan aşk alevleri
uyanıp yeni baştan yakamadı bir daha...
yediği haram oldu, içtiği haram oldu
ellerini haramdan, çekemedi bir daha
borçlardan indirilmiş bayraktı haysiyeti
alıp tekrar yerine dikemedi bir daha...
terk etti güzelliği çirkinliğe sarıldı
girdiği bataklıktan çıkamadı bir daha...
küfrü baştacı yaptı dostlarına darıldı
diktiği putları yıkamadı bir daha...
kazancı beleş oldu ve kendisi leş oldu
ıtır gibi gül gibi kokamadı bir daha...
zirvenin yollarında döndükçe dönekleşti
ağzına helal lokma sokamadı bir daha...
dost oldu zalimlere görmedi mazlumları
gam çekmedi gözyaşı dökemedi bir daha...
<end>

<start>
Rıza-yı Hak için çıkmışız yola
Kullların engeli yıldırmaz bizi
Onulmaz dostların açtığı yara
Düşmanın kurşunu öldürmez bizi
Ayrılık olursa öz ile sözde
İçimiz dışımız kavrulur közde
Ülkümüz nişanlı arpacık gezde
Şer güçler hedeften kaldırmaz bizi
Yalınayak geçtik dikenden taştan
Ne çıkar rüzgardan, doludan, kıştan
Yırtılan destanlar yazılır baştan
Tufanlar sahneden sildirmez bizi
Kader bu...teslim ol, kafayı yorma
Aklın kaynağını deliden sorma
Aylara, yıllara üzülüp durma
Sıcaklar soğuklar soldurmaz bizi
Gittiğimiz Hak Yol öyle bir yol ki
Hırs atına binmek günahtır belki
Sabrımız, sevdamız o kadar bol ki
Okyanuslar aksa doldurmaz bizi
Sıcak tut sevgiyi aşk ocağında
Yaşa da olgunlaş gam kucağında
Şu ruhsuz dünyanın şu zül çağında
Olanlar ağlatır güldürmez bizi
Sözünde durandır yiğitin hası
Mezarda bitmez dostun vefası
Üç günlük dünyanın binbir cefası
'Böldü' deseler de, böldürmez bizi
Sağlam atılmışsa temeller eğer
Allah rızasıysa emeller eğer
Niyete uygunsa ameller eğer
Kimseler yem için yeldirmez bizi
çile, bela yağıyorken etrafa
Hak, adalet dedik çıktık ön safa
'Kötü' tanıtsa da üç-beş et kafa
Tarih kötü diye bildirmez bizi
Fitneye en güzel cevap sükuttur
Öfke günah dolu, sevap sükûttur
Tuzağa çok düştük hayli vakittir
Tedbir bataklara daldırmaz bizi
Bir ateş yakılır, sönmez bir daha
Bu bayrak gönderden inmez bir daha
İlkbahar hazana dönmez bir daha
Mevla yâd ellere yoldurmaz bizi
<end>

<start>
Yüreklerde kök bağlayıp yaşayan
Bir güzel ülküdür gönül verdiğim.
Ezelden ebede müjde taşıyan
Bir güzel ülküdür gönül verdiğim.
Yesi'deki kutsal aşkın mayası
Malazgirt'te Alparslan'ın rüyası
Söğütteki has kilimin boyası
Bir güzel ülküdür gönül verdiğim.
Yunuslayın "Et-kemiğe bürünen"
Selim ruhta Yavuz serdar görünen
Şems misali cümle kirden arınan
Bir güzel ülküdür gönül verdiğim.
Bedenlerde Koç Köroğlu yüreği
Debreştikçe yakın eyler ırağı
İman kalesinin bayrak direği
Bir güzel ülküdür gönül verdiğim.
Riya duygusuyla dolup taşmamış
İlimden, irfandan uzaklaşmamış
Benlik çamuruna ayak basmamış
Bir güzel ülküdür gönül verdiğim.
Dedem Korkut töresiyle töreli
Edep, ahlâk, sevgi, saygı sıralı
Kırk yıl önce... aklım erdi ereli
Bir güzel ülküdür günül verdiğim.
Her kapıda bir hesaba girmeyen
İnancından zerre taviz vermeyen
Dost alnına kara leke sürmeyen
Bir güzel ülküdür gönül verdiğim.
Mazlumun yoldaşı, zalimin hasmı
Kendine put yapmaz heykeli, resmi
Hak'tır, adalettir, rahmettir ismi
Bir güzel ülküdür gönül verdiğim.
Bu ülkü candadır, sokakta yatmaz
Güneştir... bir doğdu, bir daha batmaz
Menfaat uğruna kimseyi satmaz
Bir güzel ülküdür gönül verdiğim.
Şiddeti, kavgası, kanı olmayan
İçinde öfkesi, kini olmayan
Sonsuza uzanan, sonu olmayan
Bir güzel ülküdür gönül verdiğim.
Bedirden Bizansa akıp gelen o
Küfür setlerini yıkıp gelen o
İlâhî kaynaktan çıkıp gelen o
Bir güzel ülküdür gönül verdiğim.
Sinan'da estetik, Itrî'de ahenk
Sebillerde hayat, kubbelerde renk
Mevlânâ'da ilim, Barbaros'ta cenk
Bir güzel ülküdür gönül verdiğim.
Nizâm-ı Âlem'dir Hak'kın sözü bu
Söylediğim cümle sözün özü bu
Tek damlada umman eyler bizi bu
Bir güzel ülküdür gönül verdiğim.
Ülkü demek makam, mevki, taç değil,
Ülkü demek totem, sembol, haç değil
Kul icadı kof ilkeler hiç değil,
Bir güzel ülküdür gönül verdiğim.
Taze filiz vermiş Edebaliyle
Çiçeklenmiş Haci Bayram Veliyle
Ulubatlı Hasandaki hâliyle
Bir güzel ülküdür gönül verdiğim.
Şehitlerin kanlarıyla ıslanan
Destan olup maveradan seslenen
Atıf'larla Said'lerle beslenen
Bir güzel ülküdür gönül verdiğim.
Türk'e ihsan olmuş "Kavm-i Necip"lik
Boş hayâldir bu şerefe rakiplik
Hayatlar gergeftir, ameller iplik
Bir güzel ülküdür gönül verdiğim.
Ne yazdımsa inanç, ahlâk, örf ile
Postaladım gönül denen zarf ile
Anlatılmaz yirmi dokuz harf ile,
Bir güzel ülküdür gönül verdiğim.
<end>

<start>
Bir yağmur bekliyorum, kuruyanı ıslatsın 
Bir yağmur bekliyorum, tohumlara can katsın 
Bir yağmur bekliyorum, silsin kirlerimizi 
Bir yağmur bekliyorum, bizi bize anlatsın.
<end>

<start>
Sormayınız, görmeyiniz canlarım
Hakkınızı yiyip yutan burada
Dinlisini, dinsizini dinlerim
Besmeleye yalan katan burada.
Sofralara viski havyar dizilir
Fiatınız peçeteye yazılır
Sırtınızdan günde dört pos yüzülür
Sizi soyup, sizi satan burada
Simsar siyasetçi, doktor, avukat
İnsan avlıyorlar her gün her saat
Hızlı köşe dönmek en üstün sanat
Kan gölünde balık tutan burada.
Ortada kol gezerken kıtlıklar, yoklar
Burda betonlarla delinir gökler
Kontlar, şansölyeler, baronlar, dükler
Kirli yağan, eğri biten burada.
Yürekler acısı bir garip alem
Rüşvetsiz imzaya yanaşmaz kalem
Pop müzik, şampanya, marlboro, salem
Gece gündüz keyif çatan burada
Kız, kadın pazarı sokağı, yurdu
Homoseksüeller çığlaşan ordu
Ne ahlak kaygusu ne namus derdi
Hızlı doğan erken öten burada.
Yazık... siz beğenir, siz seçersiniz
En çürük köprüden siz geçersiniz
Bilirim her zaman çar naçarsınız
Kör-kütük, zil-zurna yatan burada.
Hal gidiş bu minval bu vaziyette
Sabun işkencede, su eziyette
Rağbet ne ilimde ne meziyette
Aydınlığa çamur atan burada
Doğan bebek dost yemeye zorlanır
Düşündükçe içim dışım korlanır
Evlat seyiplenir ana horlanır
Ana vatan yavru vatan burada.
<end>

<start>
Canlı bir kitapsın, yazarı Mevlâ 
Açık dur, kitaplar seni okusun. 
Yüzünde şavklansın nazarı Mevlâ 
Eğilsin mehtaplar seni okusun. 
Kasırga ol, döne döne zikir et 
Her nefese on bin misli şükür et 
Şüphe burgacında Hakk'ı fikir et 
Uyansın girdaplar seni okusun. 
Erisin geceler gündüze gel ki 
Kalmasın tek engel bir düze gel ki 
Secdede Rabb'inle yüz yüze gel ki 
Minberler, mihraplar seni okusun. 
Ezelin, ebedin şifresi sende 
Menfinin, müsbetin şifresi sende 
Çözülsen de olur, çözülmesen de 
Sorular, cevaplar seni okusun. 
Aşktan, estetikten, ahenkten yana 
Şiir, resim, müzik imrensin sana 
Camiler, sebiller gelsin lisana 
Hayırlar, sevaplar seni okusun 
Bedenin coğrafya, tarihtir dünün 
Ayrı ayrı sayfa saatin, günün 
Dört kapısı açık dursun gönlünün 
Alimler, erbaplar seni okusun. 
Nefret boşta kalsın, aşk ile dol da 
Işık, kılavuz ol gittiğin yolda 
Kur'an'dan feyz alan bir mektup ol da 
Yazdığın kitaplar seni okusun.
<end>

<start>
Bilmeyen öğrensin, duymayan duysun! 
Kardeşiz, tek vücut, tek bir milletiz. 
Bölücü sapıklar aklına koysun 
Kardeşiz, tek vücut, tek bir milletiz. 
Dünün insan yiyen kanlı çarkı yok! 
Yüzlerde gam, gönüllerde korku yok... 
Çerkezi yok, Kürdü yoktur, Türkü yok... 
Kardeşiz, tek vücut, tek bir milletiz. 
Allah bir, vatan bir, bayrak bir beden 
Yanlış yola sapmayalım bilmeden! 
Doğu, batı diye ayirmak neden? 
Kardeşiz, tek vücut, tek bir milletiz. 
Yırtılıp atılmaz tarih sepete! 
Birlik oldu camide ve cephede; 
Kore'de, Kıbrıs'ta, Kocatepe'de 
Kardeşiz, tek vücut, tek bir milletiz. 
Nineler, dedeler, masum bebekler, 
Bizlerden Huzurlu Türkiye bekler; 
Tutuşsun el- ele kızlar erkekler: 
Kardeşiz, tek vücut, tek bir milletiz. 
Kalacak adımız, kaldığı gibi, 
Aleme velvele saldığı gibi 
Tıpkı Sakarya'da olduğu gibi 
Kardeşiz, tek vucut, tek bir milletiz. 
Ne zulmü severiz, ne kinimiz var! 
Hayrı emreyleyen hak dinimiz var; 
Dağlar, çağlar boyu yeminimiz var: 
Kardeşiz, tek vücut, tek bir milletiz.
<end>

<start>
Bir gece başladı yıldızsız, aysız;
Ne horozlar öttü, ne sabah oldu...
Kibritler ıslaktır, çakmağım yağsız
Dar odam ebedî ışıksız kaldı.
Bırakmaz yakamı, dört yanım duvar;
Ne kapı, ne baca, ne pencere var...
Ne mektup gönderir sevdiğim dostlar,
Ne de bir tanıdık kapımı çaldı.
Bir zaman karnımı doyuran toprak
Üstüme gölgelik, altıma yatak.
Hiç ümit etmezken olacağa bak;
Nihayet ağzıma, gözüme doldu.
Ve işte dünyada en son arkadaş
Başımın ucunda dikili bir taş.
Bitti, doğduğum gün başlayan savaş,
Kâinat benimle beraber öldü...
Dosta Doğru(sh. 108)
<end>

<start>
üst katta gözü doymaz katırlar tepişiyor
Alt katta kiler bomboş, mutfakta su pişiyor
Korkarım hiçbir zaman bitmeyecek bu kavga
Patronlar emrettikçe uşaklar çekişiyor.
<end>

<start>
Otuz yaz otuz kış aynı durakta
Bekle babam bekle can mı dayanır.
Kara yalanları beyaz kundakta
Sakla babam sakla can mı dayanır.
Her yanımız gurbet... hani ya sıla
Ömür bitmez çile ölüm fasıla
Günleri aylara ayları yıla
Ekle babam ekle can mı dayanır.
Çare say, çanak tut çağ zilletine
Sarmaz mı umutlar, sarpa çetine
Katır tırnağını gül niyetine
Kokla babam kokla can mı dayanır.
Nimetler kurnaza ülkü mazluma
Cehennem ettiler mülkü mazluma
Aldatıp her çeşit mülkü mazluma
Yükle babam yükle can mı dayanır.
Bedavacı çomak soksun davana
Arı çıksın sinek girsin kovana
Giden kussun gelen kussun divana
Pakla babam pakla can mı dayanır.
<end>

<start>
Beşyüz itten kaçan kurda
Kurt diyenler halt eylemiş
Şehit verilmeyen yurda
Yurt diyenler halteylemiş
Birlik ister bizden olan
Kör olsun milleti bölen
Siyasette yalan, dolan
Şart diyenler halteylemiş
Yazıklar olsun ismine
Gider yan verir hasmına
Vatandaşın bir kısmına
Kürt diyenler halteylemiş.
Ülkü bizim baş tacımız;
Şeker, bal olur acımız.
Çilemizdir ilacımız
Dert diyenler halteylemiş
Hamdolsun alnımız aktır;
Zalimden korkumuz yoktur
Hakikatin yönü tektir
Dört diyenler halteylemiş
Danışsınlar canlarına
Kalmayacak yanlarına
Marksizmin hayranlarına
Mert diyenler halteylemiş
Rahmet yağar ilik ilik
Aşk suyunu içer çelik
On niyettir ülkücülük
Art diyenler halteylemiş
<end>

<start>
Herşey madde diyen şaşı dinliler
Türk-İslam fikrine karşı kinliler
Tezek yürekliler, turp beyinliler
Temelden berbatlar bizi ne bilsin...
Türk'üz; Türk yurdunda birlik isteriz
Müslümanız; düzen, dirlik isteriz
Ülkücüyüz; mazbut erlik isteriz
Nemrutlar, Seddatlar bizi ne bilsin...
Kimisi "küçük" der, kimi "az" görür;
Kimisi yolacak hazır kaz görür;
Kimi Bozkurtları binamaz görür;
Sahtekar hoyratlar bizi ne bilsin
<end>

<start>
Üç cins at, üç cins tosun salsak yukarı kata
Üç gün sonra üç katır, üç sağmal inek çıkar.
Zamanda mı, yerde mi, yoksa bizde mi hata?
Yapıp uçurduğumuz kartallar sinek çıkar.
<end>

<start>
Yaz da geçer, kış da geçer, aldırma boş ver!
Sen sana saldıranlara saldırma boş ver!
Susuz kal, ıstırap çek, sabretmeyi belle
Testiyi lağım suyundan doldurma boş ver!
09.02.2010
<end>

<start>
Kart maymunlar yuvalandı ağaca 
Soylu gülün saf rengini bozdular 
Ötüyorlar kurbağaca, kargaca 
Soylu dilin ahengini bozdular.
<end>

<start>
Bir damla SU gönder bana 
Eğer gönderebilirsen 
Ana sütü gibi tertemiz olsun 
Bir damlası Karadeniz 
Bir damlası Akdeniz olsun 
Bir avuç TOPRAK gönder bana 
Edirne koksun, Ağrı koksun 
Her zerresi burcu burcu 
Türkiye koksun 
Anadoludan çağrı koksun 
Bir dilim EKMEK gönder bana 
Yiyince lezzetini hissedeyim 
Bereketini hissedeyim 
Köy köy, tarla tarla 
Memleketimi hissedeyim 
Bir demet ÇİÇEK gönder bana 
Renkleri; 
Sarı, kırmızı, beyaz ve mavi olsun 
Râyihâsı, estetiği 
Semâvi olsun 
Bir tutam SEVDA gönder bana 
Veysel Karaninin, Yunus Emrenin 
Sevdasından olsun 
Mevlânanın Mevlâsından olsun 
Sevdâların hasından olsun 
Bir RÜYA gönder bana 
Yürürken, otururken 
Güneşi, Ayı seyredeyim 
Aradan kalksın tüm duvarlar 
Mâverâyı seyredeyim 
Bir damla ALINTERİ gönder bana 
Yazdığın ŞİİRLERİ gönder bana 
Okumaya ihtiyacım var...
<end>

<start>
Bırak deli Haydar-bırak be gardaş
Kafayı bozmaya değmez bu dünya
İster hızlı dönsün isterse yavaş
Sen seni üzmeye değmez bu dünya
Fani diyen varsın desin sana ne
Gönül veren gitsin versin sana ne
Haydut vursun hırsız yesin sana ne
Gücenip kızmaya değmez bu dünya
Nerde kan akıtıp kavga verenler
Nerde şimdi sefasını sürenler
Ne götürdü kucağına girenler
Bir yırtık çizmeye değmez bu dünya
Hayaller kur tespih tanesi farzet
Hepsi de senindir otuz üç adet
Bırak kalsın orda hiç çekme zahmet
İpliğe dizmeye değmez bu dünya.
Kulpu yok ki neresinden tutasın
Sana göre lokma değil yutasın
İçine gireni Allah kurtarsın
Üstünde gezmeye değmez bu dünya.
Gel gitme kal desem kalamazsın ki
Ortadan böl desem bölemezsin ki
Git tekrar gel desem gelemezsin ki
Aldanıp azmaya değmez bu dünya
Almak-satmak, tapu-senef nafile
Toplayıp yığdığın servet nafile
Sıla nafiledir, gurbet nafile
Yağmaya tozmaya değmez bu dünya
Sınırlar çizilmiş konulmuş yasak
Beş para etmezdi bizler olmasak
Kısmen göz yaşı kan-kısmen kir pasak
Yıkayıp süzmeye değmez bu dünya
Senin benim ne ki? Küçük mü dar mı?
Hani kimin dostu, kimseye yâr mı?
İnsan öldürmenin manası var mı?
Karınca ezmeye değmez bu dünya
Misafirsin, misafirlik suç değil,
Bakacaksan uzaktan bak, güç değil
Eti yenmez, koyun değil koç değil
Derisin yüzmeye değmez bu dünya
Kabuktur, manayı unutturmasın
Babayı, anayı unutturmasın
Boş hayal mevlâ'yı unutturmasın
Tırnakla kazmaya değmez bu dünya
Arkası karanlık, önü karanlık
Yarını karanlık, dünü karanlık
Kendine çağırır seni karanlık
Bir küçük hüzmeye değmez bu dünya
Cazibesi özelliği yok demem
Nakış nakış güzelliği yok demem
İki günde kaçar gider.. çok demem
Anlayıp sezmeye değmez bu dünya
Unutma ki yolcu yolunda gerek
Yolcunun azığı belinde gerek
İnsanlar insanlık hâlinde gerek
Mest olup sızmaya değmez bu dünya
Bilesin ha canım Haydar bilesin
Seni bekler soğuk mezar bilesin
Ebediyet ötede var bilesin
Tek satır yazmaya değmez bu dünya.
Yasaklı Rüyalar(sh.103)
<end>

<start>
Yol üstünde biten çalı,
Bu dünya kimin dünyası?
Ak çiçekli ayva dalı
Bu dünya kimin dünyası?
Gediklerde esen poyraz,
Yaprakları dalda koymaz
Gözler doysa gönül doymaz
Bu dünya kimin dünyası?
Her gün eski her gün yeni
Tükenmez gidip geleni
Canevimden vurdu beni
Bu dünya kimin dünyası?
Kar yağar kaybolur izler
Her nakış binbir sır gizler
Ufuklara dalan gözler
Bu dünya kimin dünyası?
Toprak basar kucağına
Güneş çeker sıcağına
Atar derdin ocağına...
Bu dünya kimin dünyası?
<end>

<start>
Giderken alkolden girdi komaya
Meyhaneyi yurt sayardı bu deyyus.
Yemin eder 'pazar' derdi 'cuma'ya
Ağustos'u Mart sayardı bu deyyus.
'Ben dahiyim, eşim-dengim az' derdi
İnat için 'zemheri'ye 'yaz' derdi
Kuşa 'kirpi', kurbağaya 'kaz' derdi
Kel sıpayı kurt sayardı bu deyyus.
Nasipsizdi iman, edep, ahlâktan
Kin sağardı enayiden, ahmaktan
Biraz daha alçak idi alçaktan
Namertleri mert sayardı bu deyyus.
Tam sapıktı, şer yollara sapardı
Heykel diker, ilah diye tapardı
Abdestsiz her yöne secde yapardı
Kıblegâhı dört sayardı bu deyyus.
Türklüğe düşmandı, hep kin güderdi
Yahudi'ye yaltakçılık ederdi
Hıristiyan ile yola giderdi
Ermeni'yi Kürt sayardı bu deyyus.
Görgü şahidiyiz, yalan yok hocam
Tek güzel huyunu bilen yok hocam
Geberip giden var, ölen yok hocam
Doğruluğu dert sayardı bu deyyus.
Akıl Karaya Vurdu(sh.38)
<end>

<start>
İman kaynağımdır, tevhid havuzum
İslâm'ın dışında arama beni.
Muhammed'ül-Emin tek kılavuzum
Putların peşinde arama beni.
'Hak kelâm' duyduğum, kitap Kur'an'dır
Başka yok! Uyduğum kitap Kur'an'dır.
Dolduğum,doyduğum kitap Kur'an'dır
Beşerin 'boş'unda arama beni.
Evet sözü verdim Bezm-i Elest'te
Şüphem yok, ayrılmam en son nefeste
Şeytannın yaptığı süslü kafeste
Papağan kuşunda arama beni.
Veli'ye, âlime hürmet ehliyim
Vahdetten yanayım, ülfet ehliyim
Tek kıble tanırım, sünnet ehliyim
Kerbela taşında arama beni.
Türk doğmuşum, Türküm... kime ne bundan
Her mü'min kardeşim, severim candan
İman baharını kovup zamandan
Zemheri kışında arama beni.
<end>

<start>
Omuzumda sevda yükü
Yollarda Seni aradım.
Beste beste, türkü türkü
Tellerde Seni aradım.
Girdim yeşilden sarıya
Sordum ölüye, diriye
Çiçeği verdim arıya
Ballarda Seni aradım.
Aşk yalımı girdi cana
Gönlüm döndü gülistana
Gece-gündüz yana yana
Küllerde Seni aradım.
Yorulup demedim, yeter
Hasretin gözümde tüter
Keremden, Mecnundan beter
Çöllerde Seni aradım.
Bahçem çiçek, bağım gazel
Birleşir ebedle, ezel
Ayırmadım çirkin, güzel
Kullarda Seni aradım.
Ulaşmak için rahmete
Katlandım binbir zahmete
Karışıp söze, sohbete
Dillerde Seni aradım.
<end>

<start>
Medya kanallarından kör cehalet akıyor
Bülbüller hapsedilmiş, kel kargalar şakıyor
Kimi çıkar derdinde, kimi makam derdinde
İnsan gibi insanlar uzaklardan bakıyor..
19.04.2007/Vakit
<end>

<start>
Yalan dolan ile devran sürmeyi
Biz ne bilek beyim büyükler bilir
Milletin başına çorap örmeyi
Biz ne bilek beyim büyükler bilir
Rüşvet vermek rüşvet almak nasıl şey
Hazineden para çalmak nasıl şey
Terlemeden zengin olmak nasıl şey
Biz ne bilek beyim büyükler bilir
Erken palazlanıp erken ötmeyi
Değirmenler kurup baş öğütmeyi
Hele... meydan meydan adam gütmeyi
Biz ne bilek beyim büyükler bilir
Anlamayız kopya nedir, asıl ne
Perde, sahne, solo, koro, fasıl ne
Üçkağıtta erkan nedir usul ne
Biz ne bilek beyim büyükler bilir
Viski, votka çekip keyif çatmayı
Dansöz kucağında stres atmayı
Milleti bölmeyi, vatan satmayı
Biz ne bilek beyim büyükler bilir
Seyrettikçe ana-baba filmini
Hissederiz baskısını zulmünü
Lisans üstü maskaralık ilmini
Biz ne bilek beyim büyükler bilir
Adettir gerekmez malumu ilam
Taklide günaydın, asıla selam
Ne hınzırlık varsa hasıl-ı kelam
Biz ne bilek beyim büyükler bilir
<end>

<start>
Âlim derler, bakarsın sözü kelâmı cahil 
Yazar derler, yazar da özü kalemli cahil 
Diplomayla, ünvanla kazanmış cehaleti 
Gidip aynaya bakmaz, sayar âlemi cahil.
<end>

<start>
Bizim kapı dost kapısı
Girene canımız kurban.
Selâm muhabbet tapusu
Verene canımız kurban.
Nefisten soyunduk tül tül
Gitti beden, kaldı gönül
Özümüz bağ, sözümüz gül
Derene canımız kurban.
Uzadıkça hasret demi
Şefkat atı çiğner gem'i
Yaramıza sabır em'i
Sürene canımız kurban.
Hayat kilim, çile nakış
Dokuyoruz iniş, yokuş
Marifet mânâya bakış
Görene canımız kurban.
Kin marazdır, sevgi sanat
Yürekte kaynar her saat
Kimsesizlere kol, kanat
Gerene canımız kurban.
Suları Islatamadım(sh.34)
<end>

<start>
Siyaset sokaklara düşünce böyle olur
Hamaset korkaklara düşünce böyle olur
Lahavle çek arkadaş ve hiç sıkma canını
Maymunlar bardaklara düşünce böyle olur.
13.11.2008
<end>

<start>
Hukuki bir cevaba ihtiyaç duymaktayım
Kurt kuzuyu boğmadan gider kime danışır?
Uykularım kaçıyor, tarifsiz meraktayım
Leş yiyen akbabalar hangi dilden konuşur? ..
01.03.2006/Vakit
<end>

<start>
Yürü: duvar beton, otur yer beton 
Tavana bakarsın " bakma der" beton 
- Yağmur kokan toprakların nerede? 
Ne çiçekler açar, ne kuşlar öter 
Yolların on adım ötede biter 
- Serbest gezen ayakların nerede? 
Her günü hasrettir haftanın ayın 
Hani ya bayramın, düğünün, toyun? 
- İlin, yurdun, konakların nerede? 
Gönlün gamdan göçer, gama taşınır 
Boş direkler boynu bükük düşünür 
- Dalga dalga bayrakların nerede? 
Deprem mi geçirdin, talan mı gördün? 
Kanlı haydutlara haraç mı verdin? 
- Obaların ocakların nerede? 
İnancın cezalı, yüreğin tutsak 
Konuşacak yerde çaresiz susmak 
- Dudakların, dudakların nerede?
<end>

<start>
Usta binicilerin ve atın cılkı çıktı
Ciddiyet yara aldı; çok zatın cılkı çıktı
Televizyon denilen illete yakalandık
Sonunda sanatçının, sanatın cılkı çıktı..
26.04.2006/Vakit
<end>

<start>
- Yetik Ozan'ın aziz ruhuna rahmet dileklerimle -
Zaman bir sapan lastiği
Taş oldum kurtulamadım.
Kaderim hava boşluğu
Kuş oldum kurtulamadım.
Sevdiklerim gider tek tek
Sıra bize de gelecek
Can emanet, ölüm gerçek
Düş oldum kurtulamadım.
Kin atları şaha kalktı
Aklım durdu, kanım aktı
Gelen zulüm beni yaktı
Kış oldum kurtulamadım.
Sevgim pınar, sabrım kuyu
Kovdum rahatı, uykuyu
Ayaklar bulattı suyu
Baş oldum kurtulamadım.
Bir yara ki büyür öz'de
Yüreğim kavrulur közde
Yetim gözde, yoksul gözde
Yaş oldum kurtulamadım.
Suları Islatmadım
<end>

<start>
Doğru mu yanlış mı karar sizlerin
Biz aklın durduğu çağda yaşadık
Ben dinsizim diyen beyinsizlerin
Din dersi verdiği çağda yaşadık.
Baylar çalım sattı, bayanlar etin;
Ar duvarı çürük, darbeler çetin.
Modern putçuluğun, şirkin, zilletin
Kemale erdiği çağda yaşadık.
Bazan kör kilitler vuruldu dile
Bazan armağanlar kazandı hile
Homo'nun, komo'nun, deyyusun bile
İtibar gördüğü çağda yaşadık.
Yabancısı olduk ilin obanın;
Müdür ekmeğini çaldı çobanın
Resmi dairede devlet babanın
İpe un serdiği çağda yaşadık.
Önümüz çileydi arkamız cefa
Bir gün semtimize basmadı sefa
Mürşidin müridin günde beş defa
Günaha girdiği çağda yaşadık.
Kimi hak adalet gördü düşünde
Kimi devlet kuşu buldu başında
Vatanseverin vatan dışında
Hasretlik sürdüğü çağda yaşadık.
Göz yumup izine düştük batının
Tuttuk kuyruğundan haçlı atının
Pamuk yumağının tüyün tütünün
Nice baş yardığı çağda yaşadık
Neler yıkmadık ki son olsun diye
Harcadık günleri gün olsun diye
Asker kaçağının şan olsun diye
Askeri vurduğu çağda yaşadık.
Dilendik savurduk doları markı
Döndükçe aşındı düzenin çarkı
Şalvarı, kasketi, gömleği, börkü;
İhtiras sardığı çağda yaşadık.
Başörtüsü yasak, Türk olmak günah;
Sabır ver sabır ver Ey Gadir Allah
Bulaşık basının her gün her sabah
İslamı yerdiği çağda yaşadık
Görün halimizi biz insanların
Tutsağı olmuşuz su-i-zanların
Her zaman her yerde müslümanların
Müslüman kırdığı çağda yaşadık.
<end>

<start>
Yetişir ey müptedi, elini İslâm'dan çek
Görelim nerde ne var, çarşafları camdan çek
Çiğ çiğ çığlık atarak yorulma divanece
Bir elini şaraptan, birini İhram'dan çek! ..
15.12.2008
<end>

<start>
Ne çekersek deliden-kaçıktan çekeriz.
Ve bir de yarımdan buçuktan çekeriz.
Beri tarafta gözü gönlü kapalıdan
Öte tarafta eti açıktan çekeriz.
<end>

<start>
Başsız başsız erkâna ayırdık baş çukuru 
Zamanla boş adamlar doldurdu boş çukuru. 
Çukurlar çukur için artık kavga yapmasın 
Kesin hepsine yeter görkemli Buş çukuru
<end>

<start>
Hiç başın ağrır mı, yoruldun mu hiç
Birine küstün mü, darıldın mı hiç
Sevdin mi, öptün mü, sarıldın mı hiç
Hasret nedir, ne değildir, de hele
Neşeyi ne tartar, gamı kim ölçer
Acı söz yarası kaç yılda geçer
Beklemek acıdır ayrılık hançer
Gurbet nedir ne değildir de hele
Ormanın var, pınarın var, taşın var
Dört mevsimde bulut saçlı başın var
Bilmem ama bir uzunca yaşın var
Mühlet nedir, ne değildir de hele
<end>

<start>
muhalefet ölü, iktidar aciz
türk mileti boğuluyor, ne haber
kapıya dayandı ambargo, haciz
müfettişler çoğalıyor ne haber
rüşvet meşrulaştı yukarı katta
fukaranın canı çıkıyor altta
şahlar dansederken repde, rantta
ortadirek eğiliyor ne haber
örtülüye öfke, çıplağa rıza
lâikçiye taltif, dindara ceza
daraldı yerküre, çatladı feza
milli birlik dağılıyor ne haber
adaleti felçeyledi iki tay
rezilliği ben üç deyim, sen yüz say
dilenerek beylik sürmek çok kolay
borç dağları yığılıyor, ne haber
çivi fırttı aşirette oymakta
haramiler haram ile doymakta
namussuzlar hazineyi soymakta
namuslular sağılıyor, ne haber.
<end>

<start>
Uykuları yatağıma bağladım 
Geceleri delip çıktım dağlara.
Ormanların kâkülünü taradım 
Bulutlardan gömlek diktim dağlara. 
Ağaran şafakta gördüm yarını 
Tuttum nakış nakış ördüm yarını 
Yağmur damlasına sardım yarını 
Dalga dalga deniz ektim dağlara. 
Kartal kanadıyla biçtim gökleri 
Duru pınarlardan içtim gökleri 
Ya Allah! diyerek açtım gökleri 
Demet demet ışık döktüm dağlara. 
Hayal var ki hakikatten evlâdır 
Çile var ki çok nimetten evlâdır 
Sabır, şükür her ziynetten evlâdır 
Üçüncü gözümle baktım dağlara.
<end>

<start>
Ben Milletim uğruna adamışım kendimi 
Bir doğrunun imanı, bin eğriyi düzeltir. 
Zulüm Azrail olsa, hep Hakk'ı tutacağım 
Mukaddes davalarda ölüm bile güzeldir.
<end>

<start>
Korkuyorum belki yarın geç olur
Geleceksen bir gün önce gelsene.
Yaralıya yol gözlemek güç olur
Geleceksen bir gün önce gelsene.
Kar yağar, çığ düşer yollar açılmaz.
Seller iner derelerden geçilmez
Senet yoktur ömre vade biçilmez
Geleceksen bir gün önce gelsene.
Can kuşu kafeste durmaz demişler
Kaçan kuş kafese girmez demişler
Son pişmanlık fayda vermez demişler
Geleceksen bir gün önce gelsene.
<end>

<start>
Dedim ki, demokrasi geldi mi sizin eve? 
Dedi: Gelse ağırlar, beslerdim seve seve. 
Açık koymuş kapıyı belki gelir diyerek 
Pencereden fil girmiş, bacadan girmiş deve!
<end>

<start>
Mevzuatlar kısıyor hakikatin sesini
Kulaklar sağırlaştı, lisanlar kör ve topal
Zorbalar talan etti adalet ilkesini
Dert yükü ağırlaştı, vicdanlar kör ve topal...
11.02.2009
<end>

<start>
Sırtımıza cümle derdi belayı
Sizin için aldık sizden ne haber?
Senelerce uykuları rüyayı;
Sizin için böldük, sizden ne haber?
"Nemize ne, aman bırak" demedik;
Otuz alıp onbeş verek demedik
Hava kışlı, yollar ırak demedik
Sizin için geldik, sizden ne haber?
Aşk ile doldurduk gönül tasını
Tavuğunuz ölse çektik yasını
Zalimlere karşı cenk havasını
Sizin için çaldık, sizden ne haber?
Durup da "bize ne" demedik bir gün
Korkmadık, yılmadık, düşmedik yorgun.
Sıra sıra hapis, kitlece sürgün;
Sizin için olduk, sizden ne haber?
İçkiye, kadına, rütbeye şana
Tenezzül etmedik, malum cihana
Bunların cümlesi kalsın bir yana;
Sizin için öldük, sizden ne haber?.
<end>

<start>
Gönül güvercinim döner havada
Konacak korkusuz dal arar durur
Dilim tutup yorulursun diyemem.
.....
Umudum ceylandır engin ovada
Sağ-salim geçecek yol arar durur
Aman gitme vurulursun diyemem.
.....
Yaralı şahindir sevgim yuvada
Kırık kanadına tel arar durur
Yere düşer serilirsin diyemem.
.....
Çırpınır gözyaşım kulpsuz kovada
Karışıp akacak sel arar durur
Topraklara karılırsın diyemem..
.....
Garip bülbül olur aklım rüyada
Susuz steplerde gül arar durur
Boş hayale sarılırsın diyemem.
.....
Yüreğim balıktır kızgın tavada
Duvarda, tavanda göl arar durur
Ölür ölür dirilirsin diyemem.
.....
Saklanır bedenim kırık aynada
Girmiş okyanusta sal arar durur
Desem amma... darılırsın... diyemem
<end>

<start>
Kafaları kızınca darbeye başvurdular
Devrim yobazlarından çok şamar yedi ülkem.
Akrebi sıvazlayıp bülbüle taş vurdular
Sıcak çorba yerine soğuk kar yedi ülkem.
18.11.2008/Vakit
<end>

<start>
Beşi beşyüz gösterip insan aldatamazsın
Yalanın büyüğünü deve yutmaz hemşerim
İpotekli yaşarsın, kaçsan ki kaçamazsın
Bir kez sökülen akıl dikiş tutmaz hemşerim.
01.10.2008/Vakit
<end>

<start>
Kirlenmiş bir yüreği on ırmak temizlemez
Bir namus lekesini kırk bıçak temizlemez
Bilerek girdiğiniz çamurun pisliğini
Sonradan pişman olup ağlamak temizlemez.
<end>

<start>
Ruh tuzağa düşer mi? .. Düşer dikkat etmezsen
Can bedenden taşar mı? .. Taşar dikkat etmezsen
Gidip uzak yerlerde can düşmanı arama
Düşman sende yaşar mı? .. Yaşar dikkat etmezsen.
<end>

<start>
Bırak dini-dindarı, sen ki dini bilmezsin
Uzaklara bakma hiç, sen kendini bilmezsin
Emirle dolaşırsın karanlık girdaplarda
Mazbut insan olmanın mihengini bilmezsin..
6 Kasım 2006/Vakit
<end>

<start>
Sormuşlar "ezelde aşk var mı?" diye 
Ben kalpten vuruldum doğmadan önce.
İster azap deyin ister hediye
Meçhule sürüldüm doğmadan önce.
Yılmadan ben bana beni anlattım
Günahı tövbeyle yıkayıp attım
Ebed kapısında ölümü tattım
Kefene sarıldım doğmadan önce.
Gönlüme sevdanın güneşi doğdu
Şüphe iklimimi ışığa boğdu
İlk yağmurum Kâlûbelâda yağdı
Bulandım duruldum doğmadan önce.
Sevdim, sevgiliye giden yol uzun
Şerbetini içtim ateşin, buzun
Bazen girdabına düştüm sonsuzun
Çok öldüm-dirildim doğmadan önce.
Duydum ki var varmış, yok yokmuş güya
Gerçeği alt etti gördüğüm rüya
Kendi kopyam imiş meğer şu dünya
Düşündüm, yoruldum doğmadan önce.
Ezelde, ebedde aşkı gördüm ben
Mezarda, mabette aşkı gördüm ben
Gazapta, rahmette aşkı gördüm ben
Aşk ile karıldım doğmadan önce.
<end>

<start>
Açılmış çığırdan dosta gidemem, 
Ayaklarım ize sığmaz, ölürüm. 
Yaşarım, duyarım, tarif edemem; 
Düşüncem var, söze sığmaz, ölürüm. 
El alır, göz görür, iş çıkar işten; 
Arsızlar doluyu doyurur boştan. 
İki gün misafir gelse bir kıştan, 
Doksan günlük yaza sığmaz, ölürüm. 
Kara çıkar, akı derin eşince; 
Gece uzun, uyku yoğun, düş ince. 
Bir derdim var, yer götürmez düşünce; 
Bir derdim var, yüze sığmaz, ölürüm. 
İriler aşk koydu açlığın adın; 
Diriler pisledi ölümün tadın. 
Zamana hükmeder üçbuçuk kadın, 
Gördüklerim göze sığmaz, ölürüm. 
KARAKOÇum, bir sevdanın düşkünü, 
Deli-dolu gerçek yaşar, düş günü. 
Diriler var, çıplak gezer kış günü; 
Ölüler var, beze sığmaz, ölürüm.
<end>

<start>
İçimde uzayan her yol
Çıkar gider dosta doğru
Menekşe, nergis, ıtır, gül
Kokar gider dosta doğru
Zamanım yoğrulur gamla
Birleşir sabah akşamla
Ilık kanım damla damla
Akar gider dosta doğru
Gel bende gör, sen gel beni
Durduramaz engel beni
Görmediğim bir el beni
Çeker gider dosta doğru
Beynim fırın, bağrım tandır
Yanarım hayli zamandır
Sevgim bir yavru ceylandır
Çeker gider dosta doğru
Ne saklarım ne gizlerim
Yalnızca onu özlerim
Tabutta bile gözlerim
Bakar gider dosta doğru.
<end>

<start>
Tevazuu severdi, kaynatıp taşırdılar
Girdi hırs ambarına, çıkamadı bir daha...
Haramla yağladılar, kibirle pişirdiler
Bulanık göl ettiler, akamadı bir daha...
Yakın arkadaşları çöplük yaptı beynini
Doldurdular ve sonra dökemedi bir daha...
Kör dikişler atıldı kaypak iradesine
Sökmek istese bile sökemedi bir daha...
Soyundu inancından terk-i edep eyledi
Şerefini göğsüne takamadı bir daha...
Sürdü benlik atını karanlık geleceğe
Dönüp de arkasına bakamadı bir daha...
Söndü yüreğindeki yanan aşk alevleri
Uyanıp yeni baştan yakamadı bir daha...
Yediği haram oldu, içtiği haram oldu
Ellerini haramdan çekemedi bir daha...
Burçlardan indirilmiş bayraktı haysiyeti
Alıp tekrar yerine dikemedi bir daha...
Terk etti güzelliği, çirkinliğe sarıldı
Girdiği bataklıktan çıkamadı bir daha...
Küfrü baş tacı yaptı, dostlarına darıldı
Diktiği putlarını yıkamadı bir daha...
Kazancı beleş oldu ve kendisi leş oldu
Itır gibi, gül gibi kokamadı bir daha...
Zirvenin yollarında döndükçe dönekleşti
Ağzına helal lokma sokamadı bir daha...
Dost oldu zalimlere, görmedi mazlumları
Gam çekmedi, gözyaşı dökemedi bir daha...
<end>

<start>
Bunca yıldır bir hiçliğe
Gittim sana geliyorum
Yeter artık döne döne
Bittim sana geliyorum
Durdum ve düşündüm demin
Baktım bu yol daha emin
Ayrılmamaya bin yemin
Ettim sana geliyorum
Gözüm yaşlı gönlüm garip
Yalvarayım dedim varıp
Benliği benden çıkarıp
Attım sana geliyorum
Aşk tokmağı değdi örse
Durmam gayri dünya dursa
Dünden kalma neyim varsa
Sattım sana geliyorum
Bıraktım öfkeyi kini
Oldum bir rahmet ekini
Seni sevmenin zevkini
Tattım sana geliyorum
<end>

<start>
Kul o ki, nefsini yularla güde
Mal o ki, bekçisin muazzez ede
Dil o ki, her yerde hakkı konuşa
Yol o ki, dosdoğru Allah(c.c.)a gide.
<end>

<start>
Senin ak alnından gök gözlerinden
Önce dallar sonra yapraklar öpsün.
Eğilsin yıldızlar tutsun elinden
Gecelerden sonra şafaklar öpsün.
Aşk diyorlar en mukaddes hayale
Ve sen de düşesin o sonsuz hale
Hazdan dudakların olsun bir lale
Güller, karanfiller, zambaklar öpsün.
Sende kemal bulmuş renk, şekil, biçim
Yaşamanın öz suyusun bir içim
Olanca suların sağlığı için
Seni her gün göller, ırmaklar öpsün.
Kumral saçlarında nisan yağmuru
Yazın ak yüzünden gölgenin moru
Ağzından en serin, hem de en duru
Kayalardan akan kaynaklar öpsün.
Çimenler okşasın ayaklarını
Çiçekler koklasın parmaklarını
Ben öpmeden önce yanaklarını
Varsın teller, tüller, duvaklar öpsün.
Kıskançlık çakılı kazıktır serde
Bölünsün bu rüya en tatlı yerde
Seni canlı kullar öpmesinler de
Kefenler sarılsın, topraklar öpsün.
<end>

<start>
Pandora kutusu, zilli musibet.
Dursun da kahrolsun, öldürme yâ RAB! 
Doksan, yüzyıl değil, ta ilelebet.. 
Her 'sin' de kahrolsun, öldürme yâ RAB! 
Küfürde kârı var erken ölünce; 
Yaşasın, sürünsün kendi yolunca 
İslâm, dünyamıza hakim olunca, 
Görsün de kahrolsun, öldürme yâ RAB! 
Korktuğu nizamı getir başına, 
Yaşadıkça düşman olsun yaşına. 
'Görmezler olaydım' deyip döşüne 
Vursun da kahrolsun, öldürme yâ RAB! 
Bu garip duamı kabul et, ne var? 
Kanaat bulmasın mahşere kadar 
Artır tamamını, etme payidar... 
Hırsından kahrolsun, öldürme yâ RAB! 
Özlesin geçmişi, baksın geriye; 
İslâm çoğaldıkça dönsün deliye. 
Ektiğim tohumlar nic´oldu diye, 
Sorsun da kahrolsun, öldürme yâ RAB! 
Asr-ı Saadete yaklaşır yine; 
Nur yağsın âleme, nusret ver dine! 
Işığı görünce kaçıp inine 
Girsin de kahrolsun, öldürme yâ RAB!
<end>

<start>
Karagözlüm, kavuşmayı beklerken
Ayrılığın vakti geldi, duydun mu?
Beraberce diktiğimiz çiçekler
Açılmadan önce soldu, duydun mu?
İçimde acıdan ırmaklar çağlar
Gözlerim yaş dolu, gönlüm kan ağlar
Tatlı hatıralar, sıcak sevdalar
Hakikatsiz rüya oldu, duydun mu?
Kara talih ile olunmaz yarış
Eğer küskün isen gitmeden barış
Belki son ayrılık, belki son görüş
Kavlimiz yarıda kaldı, duydun mu?
Çok olur dağların karı-kıcısı
Böyle imiş alnımızın yazısı
Bu mevsimsiz ayrılığın acısı...
Ok vurdu sinemi deldi, duydun mu?
KARAKOÇ'um, kalbim yara, dilim lâl...
Ömrümün ufkunu sardı bir melâl
Beslediğim umut, kurduğum hayal
İçime ateşler saldı, duydun mu?
Vur Emri(sh.62)
<end>

<start>
Çelik testereyle kestim suları
Yıkadım duvara astım suları...
Düşümde düşüme girdim dün gece
Buluta yaslandım ışığı tuttum.
Seni hatırladım, seni unuttum
Kendimi kendime sordum dün gece
Topladım yolları eyledim yumak
Musalladan gayri görmedim durak...
Durmadan düşünüp durdum dün gece
Toprağı boyadım otlar ağladı
Oturdum kalkmadım atlar ağladı...
Tuttum yorgunluğu yordum dün gece
Dertler gecikince gidip yokladım
Yırtık bohçalarda umut sakladım
Kırgınlık bağını kırdım dün gece
Şişelerde mahkum çiçek kokusu
Yağdı yüreğime renk renk korkusu...
Yok yere yokluğu vurdum dün gece
Ay doğdu gölgeler çöktü üstüme
Hicran alev alev aktı üstüme.
Gözümü yollarda gördüm dün gece
Aydınlığa koştum karanlık çıktı
Her sevgi, her vefa bir anlık çıktı...
Güç-bela ben bana vardım dün gece
Dosta şiir yazdım "hatıra" dedim
Belki bir dost gele otura dedim
Gönlümü toprağa serdim dün gece
<end>

<start>
Dünyadaki haydudun yarısı İsrailli
Her iki ahlaksızdan birisi İsrailli
Kendi kökünden kopmuş yedi monşerden beşi
Her soysuz modernistin karısı İsrailli...
05.07.2010
<end>

<start>
Mıgırdıç'ı sever de Osman'ı sevmez zındık
İti-domuzu sever, insanı sevmez zındık
İster ki diz üstüne çökertilsin Türkiye
Ekmeğini yer amma vatanı sevmez zındık.
18.12.2008
<end>

<start>
Kemal vakti yaşıyordun bir zaman 
Ağzından ne çıksa 'peh-peh' dediler 
Zeval çağın geldi, bu da olağan 
Vurdular tekmeyi, 'deh-deh' dediler
<end>

<start>
Bağladım nefsimi zincir yulara
Dünyayı duvara astım; gel de gör.
Rahatı huzuru attım kenara
Çileyi bağrıma bastım; gel de gör.
Yürüdüm sel oldum, durdum göl oldum
Mazluma, mağdura kıvrak dil oldum
Zulüm sıcağında serin yel oldum
Yürekten yüreğe estim; gel de gör.
Sonu hatırladım, ilki duyunca
Kula kul olmadım ömür boyunca
Hakkın zehirini içtim doyunca
Batılın balına kustum; gel de gör.
Ülfetim olmadı iriler ile
Ağıla girmedim sürüler ile
Ölümden korkmayan diriler ile
Selâmı, sabahı kestim; gel de gör.
Aşk ceylanı emzirince sütünü
Taşa çalıp, kırdım benlik putunu
Düşmanımdır inkârcının bütünü
Allah dostlarıdır dostum; gel de gör.
Bazı kötülüğü kovdum elimle
Bazı kötülüğü yerdim dilimle
Gücüm yetmeyince kendi hâlimle
Haksıza buğzettim, küstüm; gel de gör.
Çıkar için lâf davulu çalmadım
Hiçbir yerden makam, rutbe almadım
Bildimse söyledim; korkak olmadım
Bilmediğim yerde sustum; gel de gör.
Suları Islatamadım(sh.46)
<end>

<start>
Başkalaştı hasbahçenin kokusu 
Bülbül gülü kirletecek, korkarım.
Kıçın kıçın yüzmektedir su kuşu 
Ördek gölü kirletecek, korkarım. 
Tüm sular yokuşa doğru akacak 
El-âlem hayretle bize bakacak 
Neyi tutsak elimizi yakacak 
Ateş külü kirletecek, korkarım. 
Ak palavra siyah renge döner mi? 
Yalan mumu ikindiden söner mi? 
Çiçek zehirliyse arı konar mı? 
Kovan balı kirletecek, korkarım. 
Köprüler kuruldu geçmemiz için 
Zehirler sunuldu içmemiz için 
Sebep ne yad ele göçmemiz için? 
Kervan yolu kirletecek, korkarım. 
Gerçek sandık cilalanmış sözleri 
Düşman değil, dost aldattı bizleri 
Yalakalık kör eylemiş gözleri 
Meyve dalı kirletecek, korkarım. 
Saf fikirler çekiliyor kızağa 
Düşürdüler bizi bizden uzağa 
Mahkûm olacağız bin bir tuzağa 
Öfke dili kirletecek, korkarım.
Söyleyin, tabyamız bu tabya mıydı? 
Aşklar, idealler hep kopya mıydı? 
Umutlar, hayaller ütopya mıydı? 
Serap çölü kirletecek, korkarım. 
Gök gürlüyor, fena şimşek çakıyor 
Danışmanlar bildiğini okuyor 
Çıraklar desensiz sergi dokuyor 
Çulha çulu kirletecek korkarım. 
Ödenen tavizler Arşa ulaştı 
Sabrettik sabrettik, sabrımız taştı 
Damadın sayısı yirmiyi aştı 
Gelin tülü kirletecek, korkarım. 
Domuzlar içinde bir uysal kuzu 
Kapatmış gözünü, yalıyor tuzu 
Paracı patronlar çalıyor sazı 
Parmak teli kirletecek, korkarım. 
Kriter sayısı arttıkça artar 
Verheugen ölçer, Jak Şirak tartar 
Ya Rab bu zilletten sen bizi kurtar 
Mektup pulu kirletecek, korkarım. 
Vurgun yedik, zoka yuttuk sayısız 
Toprak sattık, tesis sattık sayısız 
Boş senede imza attık sayısız 
Kalem eli kirletecek, korkarım. 
Türkiye'miz ABsine girecek 
Çağdaş zümre zina keyfi sürecek 
Kart katırlar yularları kıracak 
Kısrak nalı kirletecek, korkarım. 
Tanımaz, duymaz ki vekiller bizi 
Ciddiye alsınlar endişemizi 
Haçlılar dikiyor elbisemizi 
Gömlek kolu kirletecek, korkarım.
<end>

<start>
Liderimiz uzaylı, silahımız ok bizim
Hilede, iftirada üstümüze yok bizim.
Bal, sirke, soğan, şeker, et, süt, nane, sarımsak;
Katar çorba yaparız, hünerimiz çok bizim
<end>

<start>
Bir kara haber ki zor konur adı
Duyanın kırılır kolu kanadı
Felek ikidebir atar tokadı
Yazım der sineye çeker Erzincan
Yazım der gözyaşı döker Erzincan
Erzincan'da dağlar gökle öpüşür
Yiğitleri ecel ile kapışır
Çok katlı binalar yere yapışır
Çöküntüde kalan candır Erzincan
Toprağın emdiği kandır Erzincan
Çok konuğun oldum içinden geçtim
Ekmeğinden yedim, suyundan içtim
Gönlüme ben seni bir mesken seçtim
Şimdi o meskenin mezar Erzincan
Dilim konuşmaktan bizar Erzincan
Karakoç bu kırım bir gün yıkılır mı?
Haslette vuslatta kurşun erir mi?
Sormayın rengini mor mu sarı mı?
Al yeşilken şimdi kara Erzincan
Almış yüreğinden yara Erzincan
<end>

<start>
Dert değil kuş gribi, gam değil kuş virüsü 
Esas birinci tehdit Buş oğlu Buş virüsü! 
Yerden, gökten, denizden vuruyor ülkeleri 
Bertaraf edilmeli saldırgan puşt virüsü!
<end>

<start>
Etek topukta olur, seninki ta baldırda,
Belli arı namusu unutmuşsun bıldırda.
Baban traş olurken; baksın ayna yerine;
Hele sen şu meleti biraz daha kaldır da...
<end>

<start>
Yalvarma zalime, ölmek daha evlâ 
Bir ekmeği beşe bölmek daha evlâ 
Şu kirli dünyaya bak ibret ile 
Doymaktan ziyade görmek daha evlâ.
<end>

<start>
Ben sabit şeyleri sevmem ey can
Sen
Eğer beni dinlersen
Çağlayan ırmak ol...
Ve gönül gönderine çekilmiş
Nazlı nazlı dalgalanan
Bayrak ol...
Ben karanlığı hiç sevmem ey can
Vaktin her saatinde
Her zaman
Ağaran şafak ol...
Güneş ışıklarıyla ürperen çiçek
Seher yeliyle ırgalanan
Yaprak ol...
Ben bulanıklığı sevmem ey can
Sen
Yayla pınarlarından akan
Sulardan berrak ol...
Göl olma, gölet olma, baraj olma
Kaynak ol...
Ben uykuları da sevmem ey can
Uykulardan uzak ol...
Kış günü karları yarıp çıkan
Beyaz bir gül
Mavi bir zambak ol...
Ben zaafları da sevmem ey can
Hakikatleri sarıp-sarmalayan
Zaaflardan ırak ol...
Geri dur geri dur ey can
Nefret sarayındaki sultanlıktan
İlim ocağında çırak ol...
Sana tavsiyemdir ey can
Zalimlerin boynunda süslü kravat olacağına
Var bir garip ölünün üstünde
Kefen ol...
Kimsesiz gelinlerin yüzünde
Duvak ol...
<end>

<start>
Vardığın dergahta post ol, büyürsün
Gördüğün garibe dost ol, büyürsün
Meclise devam et, el sürme mey'e
Girdiğin sohbette mest ol, büyürsün.
1988
<end>

<start>
Korkaklardan hak talebi suç olacak galiba
Tenekeler başımıza taç olacak galiba
Mazlumların, elleriyle diktikleri heykeli
Yıkıp da yol açmaları güç olacak galiba..
31 Aralık 2004/Vakit
<end>

<start>
Yaşar elbet her canlı, yaşanan yerler farklı
Zirvelerde kartallar, çukurda pislik yaşar...
Her şey demek değildir sınırlı insan aklı
Nerede Nemrutluk var, orda iblislik yaşar.
22.03.2009
<end>

<start>
Türk'e zulmedilir mi Türk Milleti adına
Baldıran zehiridir bir baksanız tadına
Hadi başörtüsünü, kapalıyı reddettik
Söyleyin çıplaklığın faydası ne kadına?
12.05.2008/Vakit
<end>

<start>
Türküler var başı belden aşağı
Çalmıyan radyonun pili cennetlik.
Kafir meyve inmez daldan aşağı
Yoksulun yaktığı çalı cennetlik.
 
Boşunadır dünyamıza geldiği
Aha yaşadığı aha öldüğü...
Korkak müslümanın namaz kıldığı
Camiyi taşlayan deli cennetlik.
 
Kara günde çözülmesin, kuşağın,
Kara toprak olsun uyku döşeğin.
Cihadda yük çeken uyuz eşeğin
Semeri cennetlik çulu cennetlik.
 
Tez vururlar harpte önde gideni,
Kaçanlar kurtarır canı bedeni.
Şimdilik kördüğüm kalsın nedeni,
Diri boku yedi, ölü cennetlik.
 
Bana ne'yi akıllılık sananın,
Başı var da, beyni yoktur. İnanın.
Beş on sene cehennemde yananın,
Dumanı cennetlik, külü cennetlik.
 
"Karışma boşver"'i eylemiş sanat,
"Dava gereksiz" der, "herşey menfaat"
Böyle bir babayı vurursa evlat,
Tüfeği cennetlik, eli cennetlik.
 
Sevabı, günahı ayırmış Rabbim,
Ölçüdür gözlerim, tartıdır aklım.
Yalana riyaya, dayanmaz sabrım,
Haksıza sövenin dili cennetlik.
<end>

<start>
Resmine baktığım güzel kız, genç kız
Unuttum, Unuttum, Unuttum seni
Eski bir albümde durursun yalnız
Unuttum, Unuttum, Unuttum seni
İki harf, bir imza, bir tarih; garip
Besbelli üçü de mutsuz muzdarip
Aklımı zorlama karşımda durup
Unuttum, Unuttum, Unuttum seni
Bilemem aradan geçti kaç sene
Memleketin nere, kimsin adın ne ?
"Hatırla" diyerek bakma yüzüme
Unuttum, Unuttum, Unuttum seni.
Kaynak:
 Dosta Doğru
<end>

<start>
Zulüm, kıyım, işgal aldı yürüdü
Seneler geçiyor, dünya uykuda.
Namus lekelendi, ahlâk çürüdü
Adalet göçüyor, dünya uykuda.
İnsanlık treni bekler durakta
Koyunlar, balıklar, kuşlar merakta
Dün Afganistan'da, bugün Irak'ta
Bush kelle biçiyor, dünya uykuda.
Güçsüzlerin işi sardı çetine
Alıştı siyonlar insan etine
Kahvaltıda bile çay niyetine
Şaron kan içiyor, dünya uykuda.
Fay çatlıyor, ses geliyor derinden
Deniz taştı, yer oynuyor yerinden
Sadist zorbaların şedit şerrinden
Hak-huzur kaçıyor, dünya uykuda.
Hırs atları yorulmuyor bir türlü
Hesap-kitap sorulmuyor bir türlü
Çeçenistan durulmuyor bir türlü
Putin şer saçıyor, dünya uykuda.
Ermenistan, Kıbrıs, Ege diyecek
Avrupalı Türkiye'yi yiyecek
Bırakmadı sırtımızda giyecek
Açtıkça açıyor, dünya uykuda.
Davranın be yüreksizler davranın!
Suyu çıktı kilisenin, havranın
Despotlar, istikrar denen kavramın
İçine s......, dünya uykuda.
29 Aralık 2004/Vakit
<end>

<start>
Sılada sılasız kaldım; 
Suyum garip, aşım garip. 
Ben kendime gurbet oldum; 
İçim garip, dışım garip. 
Bayram diye insem düze, 
Düşman olur astar yüze. 
Kattım geceyi gündüze; 
Uykum garip, düşüm garip. 
Temmuzda üşür gezerim, 
Zemheride akar terim; 
Dört mevsimde derbederim.
Yazım garip, kışım garip. 
Felek bir gün rahat koymaz; 
Çağırsam kaderim duymaz. 
Ayağım aklıma uymaz. 
Gövdem garip, başım garip. 
Parasız kesem suç olur. 
Acıkıp yesem suç olur. 
Sözüm var, desem suç olur. 
Dilim garip, dişim garip. 
Ben bu devre nerden geldim. 
Kırk parçayı bire böldüm. 
Bugün doğdum, dünden öldüm. 
Vaktim garip, yaşım garip. 
Koştum hakikat ardına, 
Yandım ayrılık derdine, 
Git, bak, ölüler yurduna; 
Kabrim garip, taşım garip.
<end>

<start>
Bir tarafta her devrin sultanları durur
Bir tarafta kaderin kurbanları durur
Ne kurban kesiciler biter dünyamızda
Ne de kesilen kurban kanları durur.
<end>

<start>
Bir yerde som çeliğin mantarlaşma günüdür
Bir yerde şahinlerin hantallaşma günüdür
Seçim kürsülerinin ahengi başka bir renk
Orada kargaların kartallaşma günüdür.
05.03.2009
<end>

<start>
Çevik huylu zorbayı Bir yitirdik, Bir bulduk
Temizlik kazanında silme/süper kir bulduk
Gün oldu eşkiyalar bağladı tüm yolları
Gün oldu intiharı düşünen beygir bulduk.
27.06.2009
<end>

<start>
Çevik huylu zorbayı Bir yitirdik, Bir bulduk
Temizlik kazanında silme/süper kir bulduk
Gün oldu eşkiyalar bağladı tüm yolları
Gün oldu intiharı düşünen beygir bulduk.
27.06.2009
<end>

<start>
Dağdan şehre inince yamyam çağı yakalar (!)
Karanlıkta bir alçak bir alçağı yakalar
Karışır birbirine birçok renk zaman zaman
Kaplumbağa ovayı, tilki dağı yakalar...
19.02.2009
<end>

<start>
Gece: Normal zamanda seslerin durma vakti
Gece: Sinsi kalplerin düzensiz vurma vakti
Gece: Örtünmesidir aslında her tarafın
Gece: Darbecilerin resmen kudurma vakti...
11 Eylül 2007/Vakit
<end>

<start>
Tutuşsak el-ele bir yaz sabahı 
Çıksak Şardağı'nın yücelerine 
Kovsak saatleri, dakikaları 
Baksak Elbistan'ın gecelerine. 
Donsa şekillerin, renklerin izi 
Zaman bir noktada unutsa bizi 
Çiçek sular gibi saf sevgimizi 
Döksek türkülerin hecelerine. 
Göklere çekilse göz uykuları
Dolunay uzanıp öpse suları 
Her yağmur öncesi dost duyguları 
Eksek cümle gönül bahçelerine.
<end>

<start>
Çukuru tiksindirir zirvedeki hâlleri
Gün gelip ruhlarını boğacak veballeri
Cehennemde villalar sudan ucuz diyorlar
Geç kalan kaybedecek, yağlayın pedalları!
14.01.2006/Vakit
<end>

<start>
Putları taşa tutmanın
Güç'lüğünü geç anladım.
Delileri avutmanın
Hiç'liğini geç anladım.
İhtiraslar dursun diye
Şehiri sığdırdım köye
Her bedenin ayrı şeye
Aç'lığını geç anladım.
“Safkan” dedikleri atın
Ünü büyük pek çok zatın
Bir yerde ilmin, sanatın
Piç'liğini geç anladım.
Hak'tan söz edersen eğer
Atılan taş sana değer
Doğruluk suç imiş meğer
Suç'luğunu geç anladım.
Su taşırken kalbur, file
Susmak gerekirmiş dile
Yazık... geç kalmanın bile
Geç'liğini geç anladım.
<end>

<start>
Aşkımız sembolleşsin iğde çiçeklerinde
Olgunlaşan meyveler dalları eğerken gel
Duru bir yaz sabahı Toros eteklerinde
Akdeniz dalga dalga kıyıyı döğerken gel.
Seher yeli çamları, çavdarları tararken
Dağlar göller üstüne sisten perde örerken
İlkbaharın ilk gülü kılıfını yararken
Sonbaharda son yağmur yollara yağarken gel.
Suların sessiz akıp, kuşların ötme vakti
Yollar daha bitmeden düşlerin bitme vakti
Semada yıldızların uykuya yatma vakti
İster ay batarken gel, ister gün doğarken gel.
Kaynak:
 Dosta Doğru
<end>

<start>
Kara gözlüm bu ayrılık yetişir
İki gözüm pınar oldu gel gayri
Elim deyse akan sular tutuşur
İçim dışım yanar oldu gel gayri
Ayların sırtında yıllar taşındı
Sanma ki garibi eller düşündü
Bebekler evlendi yollar aşındı
Kozalaklar çınar oldu gel gayri
Hesab et gideli sen gurbet ile
Otuz ay tutuldu kolay mı dile
Hapisler sürgünler esirler bile
Sılasına döner oldu gel gayri
<end>

<start>
Yillar yirmi olsa da, otuz olsa da
Yollar kar, çamur olsa da, buz olsa da
Bedenim yorgun, aç ve susuz olsa da
Bir gün yalin ayak, terli gömlekle
- Gelirim, beni bekle
Belki yakinda olur, belki de uzak
Sirtimda hatiralar, saçlarimda ak
Gün, tarih bilemiyorum amma, muhakkak
Bitmeyen bir azim, sabir ve emekle
- Gelirim, beni bekle
Unutmam mümkün degil, unutur sanma
"Gelmez" diyen olursa sakin inanma
Umutlarini kaybetme ha zamanla
Geç kaldi diyerek gam çekme
- Gelirim, beni bekle
Sicak bir yaz akşaminda olabilir
Sari bir güz akşaminda olabilir
Kişin beyaz akşaminda olabilir
Ellerinde bir top mavi çiçekle
- Gelirim, beni bekle
Cümle köprüleri sel alsa da tek, tek
Söz vermişim bir kere engel ne demek
Başi karli, kara daglardan geçerek
Azigim bir tas su, bir dürüm ekmekle
- Gelirim, beni bekle
Vermese de kaybolan gençligimiz
Ayiran bir gün kavuşturacak bizi
Ve içimde sevgilerin en temizi
Seninle dolu, ari, duru bir yürekle
- Gelirim, beni bekle
<end>

<start>
Yiğidim, aslanım, ha gayret eyle
Gaflet üstümüzde kalmasın böyle
İmanla yatıp-kalk, ihlâsla söyle
Kutlu mesaj verilmeyi bekliyor
Ölü dünya dirilmeyi bekliyor.
Maveradan aşk iksiri sağ gayrı
Ellerinde şekillensin çağ gayrı
Rahmet olup yüreklere yağ gayrı
Çekirdekler yarılmayı bekliyor
Ölü dünya dirilmeyi bekliyor.
Her yerde insanlar izana hasret
Şehirler, semalar ezana hasret
Kâinat ilâhî düzene hasret
Saf kozalar örülmeyi bekliyor
Ölü dünya dirilmeyi bekliyor.
Nedendir bu uyku, bu zillet neden? !
Hüzün yumağıdır mezarda deden
Mağripten maşrığa tek ruh, tek beden
Yay misali gerilmeyi bekliyor
Ölü dünya dirilmeyi bekliyor.
Sendedir mayası, özü İslâm'ın
Sendedir kulağı, gözü İslâm'ın
Gülsün, yeter artık, yüzü İslâm'ın
Kelepçeler kırılmayı bekliyor
Ölü dünya dirilmeyi bekliyor.
Tevhit aşkı gönülleri yaksın hey!
Zulüm ölsün, hak ayağa kalksın hey!
Gürül gürül, nurdan çaylar aksın hey!
Kirli sular durulmayı bekliyor
Ölü dünya dirilmeyi bekliyor.
Bizi bekler esir olmuş ülkeler
Bizi bekler yetim kalmış ülkeler
“İmdat! ” diye haber salmış ülkeler
Boş mabetler girilmeyi bekliyor
Ölü dünya dirilmeyi bekliyor.
Yanar Bosna-Hersek, Karabağ, Keşmir
Sonra Kıbrıs, Lübnan sayamam bir bir
Aklıma Abhazya, Urumçi gelir
Türk birliği kurulmayı bekliyor
Ölü dünya dirilmeyi bekliyor.
Kolayı var be yiğidim, kolayı
Kaynağında bastırmalı olayı
Hazırlayın kürek, kazma, malayı
İslâm harcı karılmayı bekliyor
Ölü dünya dirilmeyi bekliyor.
Nizam-ı Âlem'e içten talip ol
Kızılelma neredeyse ara bul
Bağlamasın seni şöhret, para, pul
Hesaplar var, sorulmayı bekliyor
Ölü dünya dirilmeyi bekliyor.
Akıl Karaya Vurdu(sh.42)
<end>

<start>
Dar zamanda düşmanların altına
At olanlar safımıza gelmesin
Garibanın, fukaranın sırtına
Bit olanlar safımıza gelmesin
Ağırlık, irilik ölçüsün bırak;
Tartıya vurulmaz beyinle, yürek.
Bu ülkede iman gerek, ruh gerek;
Et olanlar safımıza gelmesin.
Öte dursun işkembeden atanı
Lazım değil kaçan ile yatanı
Menfaate rüşvet verip vatanı
Fit olanlar safımıza gelmesin
Sapıklar her yerde atsa da çamur;
Gerçek mayasına kuvuştu hamur;
Adam istiyoruz dört başı mamur!
İt olanlar safımıza gelmesin
Gönül bahçesinde korku gezeni
Asla kabul etmez ülkü düzeni
Sevdası, sabırı, aklı, izanı
Kıt olanlar safımıza gelmesin
Biz zulüm ayında güneş çağıyız;
Hira'dan feyzalan Tanrıdağ'ıyız!
Biz meyve bahçesi, üzüm bağıyız,
Ot olanlar safımıza gelmesin
Parolamız her zamanda, her yerde;
Ölmek var da baş eğmek yok namerde
Bu imana, bu ülkeye bu derde
Yad olanlar safımıza gelmesin.
<end>

<start>
Çıkıp dağlar başına seyretseniz engini
Aşkı-vecdi anlatan hüsnühat görürsünüz.
Hiçbir kalem çizemez biçimini, rengini
Her şeyde sanat üstü bir sanat görürsünüz.
16.04.2001/Akit
<end>

<start>
Tevazu-u severdi,kaynatıp taşırdılar
Girdi hırs ambarına, çıkamadı bir daha..
Haramla yağladılar, kibirle pişirdiler
Bulanık göl ettiler, akamadı bir daha..
Yakın arkadaşları çöplük yaptı beynini
Doldurdular ve sonra dökemedi bir daha..
Kör dikişler atıldı kaypak iradesine
Sökmek istese bile sökemedi bir daha..
Soyundu inancından terk-i edep eyledi
Şerefini göğsüne takamadı bir daha..
Sürdü benlik atını karanlık geleceğe
Dönüp de geçmişine bakamadı bir daha..
Söndü yüreğindeki yanan aşk alevleri
Uyanıp yeni baştan yakamadı bir daha..
Yediği haram oldu, içtiği haram oldu
Ellerini haramdan çekemedi bir daha..
Burçlardan indirilmiş bayraktı haysiyeti
Alıp, tekrar yerine dikemedi bir daha..
Terk etti güzelliği, çirkinliğe sarıldı
Girdiği bataklıktan çıkamadı bir daha..
Küfrü baş tacı yaptı, dostlarına darıldı
Diktiği putlarını yıkamadı bir daha..
Kazancı beleş oldu ve kendisi leş oldu
Itır gibi, gül gibi kokamadı bir daha..
Zirvenin yollarında döndükçe dönekleşti
Ağzına helâl lokma sokamadı bir daha..
Dost oldu zalimlere, görmedi mazlumları
Gam çekmedi, gözyaşı dökemedi bir daha..
Yasaklı Rüyalar(sh.83)
<end>

<start>
Sevdasızdan, kavgasızdan, öfkesizden geri dur;
Topuksuzdan, tabansızdan, ökçesizden geri dur;
Bir üfürük hissedince sahte pozisyon alan,
Ot misali sonrasızdan, öncesizden geri dur.
02.04.2008/Vakit
<end>

<start>
Yalnızlık... caddede, sokakta, evde
Ben beni özlerim; gurbet bu derim.
Mezarlıkta güler yaşlı bir dede
Yaşarır gözlerim; gaflet bu derim.
Sevgi gürül gürül içime akar
Gönlüm dalgalanır ayağa kalkar
Özüm dost kucaklar, gözüm dost bakar
Bağlarım, çözerim; rahmet bu derim.
Kendi yavrusunu yemez kurt soyu
Gül açtı sayarım düğünü, toyu
Derde denk olursa sabırın boyu
Göğsüme dizerim; servet bu derim.
Zulüm tez doyurur, adalet aç kor
Yazık! . Arkasında intikam, öç kor
Toprak beş-on kemik, bir tutam saç kor
Düşünür gezerim; ibret bu derim.
Susayan toprağı gökler emzirir
Acıkan ağacı kökler emzirir
Dost ilhamlar beni, yoklar emzirir
Oturur yazarım; nimet bu derim.
Beşinci Mevsim(sh.22)
<end>

<start>
Gösterir gün gibi, düşüncelerin
Derinden derine âşıksın gönül.
Çıkla kadın desem yalan söylerim
Sen başka birine âşıksın gönül.
Kırılmış telleri sevda sazının
Eşi yok sendeki ince sızının
Tarlada çift süren köylü kızının
Topraklı terine âşıksın gönül.
Maraş'a, Muğla'ya, Kırklareli'ne
Yiğit Köroğlu'nun Çamlıbel'ine
Kars'ın yaylasına, Van'ın gölüne
Ağrı'nın karına âşıksın gönül.
Baharın bulutu, seherin yeli
Sarı seller gibi coşturur seni
Varsın bilmeyenler desinler 'deli! '
Bugünden yarına âşıksın gönül.
Yüksekten dökülen suyun sesine,
Kekik kokusuna, çam gölgesine,
Renklerden sütbeyaz, koyu yeşile,
Toprağın moruna âşıksın gönül.
Yiğitin, sözünden dönmeyenine
Ateşin, yıllarca sönmeyenine
Silahın, omuzdan inmeyenine
Atın gök kırına âşıksın gönül.
İyinin iyisi, güzelin hası..
Susamış yolcuya su veren tası
Edibin kalemi, ressam fırçası
Şair şiirine âşıksın gönül.
Değildir bu sevgi akıl erecek
Her duyan bir başka mânâ verecek
Şaşırmış yolcuya yol gösterecek
Hakikat nuruna âşıksın gönül.
Vur Emri(sh.128)
<end>

<start>
Yadelden yanıma çağırdım seni
Gelmek istiyorsun bırakmıyorlar
Rüyada, mektupta albümde seni
Bulmak istiyorlar bırakmıyorlar
Umutlar hayaldir acılar gerçek
Çileye mahkumsun, kim ne bilecek
Ya bir kuru selam, ya bir top çiçek
Salmak istiyorsun, bırakmıyorlar.
Otuz yıl ağladın hep yana yana
Yeter, yazık diyen olmadı sana
Vefasız dostluğa kalleş zamana
Gülmek istiyorsun bırakmıyorlar
Çalış derler ayak, bağlı el bağlı
Konuş derler, dudak bağlı,dil bağlı
Kalk git derler, kapı bağlı, yol bağlı
Kalmak istiyorsun bırakmıyorlar
Aydınlık ararsın hergün her yere
Çekerler önüne yedi kat perde
Zulüm kimden gelir, adalet nerde?
Bilmek istiyorsun, bırakmıyorlar
Yıllar boyu uykuların bölündü
Uçacakken kanatların yolundu
Hayat hakkın vardi elden alındı
Ölmek istiyorsun bırakmıyorlar.
<end>

<start>
Ben avcı olurum, o ceylan olur
Kovalar dururum kendi gölgemi.
Umut toprak olur, dert zaman olur
İp takar sürürüm kendi gölgemi.
Her kuşluk vaktine, her ikindiye
Bölerim gölgemi üçe, ikiye
Eli boş bebekler oynasın diye
Armağan veririm kendi gölgemi.
Gölgemde bir değil bin yara kanar
Gölgeme değerse gölgeler yanar
Geceleri gölgem yollarda donar
Kar gibi kürürüm kendi gölgemi.
Soyunur aynalar ışıktan, renkten
Bazen akşamüstü, bazen çok erken
Kuşlar gökten yuvasına dönerken
Güneşte görürüm kendi gölgemi.
Sevgi, dağ zirvesi; kin, dipsiz kuyu
Karıştan kısadır hayatın boyu
Kirletirse şayet toprağı, suyu
Göğsünden vururum kendi gölgemi.
<end>

<start>
Dost ülkeler duman duman önümde
Dağların alnında gurbet yazılı
Göv göcekler firez oldu gönlümde
Çamların dalında gurbet yazılı
Ilgıt ılgıt yeller eser ovadan
Kuşlar tüm tedirgin kalkar yuvadan
Özümüz gövünür yanık havadan
Sazların telinde gurbet yazılı
Gene yanar oldu bağrımın başı,
Nasıl söner bu sevginin ateşi?
Oğuzlar soyunun savaş yoldaşı
Atların nalında gurbet yazılı
Bir canım olsa da yurt için versem
Ufka nakış nakış kanımı sersem
Kalk gardaş sılaya gidelim desem
ÖTÜKEN yolunda gurbet yazılı
<end>

<start>
Ormanlarda yuvasını yitiren 
Bir kuş görsem, sen gelirsin aklıma. 
Beni alıp uzaklara götüren 
Bir düş görsem, sen gelirsin aklıma. 
Gönlüm viranedir yıkılmış, yanmış 
Hayâl mermerinde hatıram donmuş 
Asırlar öncesi duvara konmuş 
Bir taş görsem, sen gelirsin aklıma. 
Toprakta ağacın her hâli güzel 
Gölgesi, meyvesi, hem dalı güzel 
Nerede ne zaman faydalı, güzel 
Bir iş görsem, sen gelirsin aklıma. 
Açılmış çiçektir her gülen dudak 
Kılıfta tomurcuk zor gülen dudak 
Bir dostluk bakışı, bir gülen dudak 
Bir diş görsem, sen gelirsin aklıma. 
Yüreğinde deli taylar eşinen 
Gam ilinden dert iline taşınan 
Altmış yıl yaşayıp, bin yıl düşünen 
Bir baş görsem, sen gelirsin aklıma.
<end>

<start>
Ormanlarda yuvasını yitiren 
Bir kuş görsem, sen gelirsin aklıma. 
Beni alıp uzaklara götüren 
Bir düş görsem, sen gelirsin aklıma. 
Gönlüm viranedir yıkılmış, yanmış 
Hayâl mermerinde hatıram donmuş 
Asırlar öncesi duvara konmuş 
Bir taş görsem, sen gelirsin aklıma. 
Toprakta ağacın her hâli güzel 
Gölgesi, meyvesi, hem dalı güzel 
Nerede ne zaman faydalı, güzel 
Bir iş görsem, sen gelirsin aklıma. 
Açılmış çiçektir her gülen dudak 
Kılıfta tomurcuk zor gülen dudak 
Bir dostluk bakışı, bir gülen dudak 
Bir diş görsem, sen gelirsin aklıma. 
Yüreğinde deli taylar eşinen 
Gam ilinden dert iline taşınan 
Altmış yıl yaşayıp, bin yıl düşünen 
Bir baş görsem, sen gelirsin aklıma.
<end>

<start>
Çarsısında bir kız gördüm Antep'in,
Kızmı ki...
Gözleri var, ala geyik gözleri,
Göz mü ki....
Ak göğüsünün ortasında bir ben var,
Az mı ki....
Yiyip içme, yüzüne bak yetişir,
Yüz mü ki....
"Güzel" sözü çok güzele çok amma
Bu kıza da "güzel" demek söz mü ki...
Kaynak:
 Dosta Doğru
<end>

<start>
Hilâle düşman kim desem,
'Haç'değil mi gardaş,
Haç? ! ..
Ayasofya benim desem,
'Suç' değil mi gardaş,
Suç? ! ..
Namaz kılmak yasak amma,
Papa girer eyler dua
Kim layiklik derse buna,
'Piç' değil mi gardaş,
Piç? ! ..
Acemi tavlar eke'ler,
Bedeni yuttu lekeler.
Başımızda tenekeler
'Taç' değil mi gardaş,
Taç? ! ..
Diyanet reisimiz var,
Tapucuyla bir sayarlar
Ordum papayı selâmlar,
'Güç' değil mi gardaş,
Güç? ! ..
Efes-mefes bir bahane,
Haçlılar uyandı gene.
Gidip soralım bilene,
'Öç' değil mi gardaş,
Öç? ! ..
Turizm diye yurt satıla,
Gülem katıla katıla..
Bu gidiş haktan bâtıla
'Göç' değil mi gardaş,
Göç? ! ..
Dışa taviz, içe haset;
Ötesini sen kıyas et.
Bizde güdülen siyaset,
'Hiç' değil mi gardaş,
Hiç? ! ..
Dün Konya´da, bugün Van´da
Kırk can incitir bir manda
Çok suratlar bu zamanda
'Saç' değil mi gardaş,
Saç? ! ..
Horlanıyor Müslümanlık,
Usandık zindana gir-çık
Her birimiz bir kurbanlık
'Koç' değil mi gardaş,
Koç? ! ..
Rezalete turizm dendi,
Arada milyarlar yendi.
Sözde köylümüz efendi,
Sözde...............
'Aç' değil mi gardaş,
Aç? ! ..
Doldurduk taşı pirince,
Seçmek var günü gelince
Kaçacaksın, bir gün önce
'Kaç' değil mi gardaş,
Kaç! ..
Geçilmiyor kiliseden;
Millet mi istiyor, neden
Ben diyeyim siz demeden,
'Baç' değil mi gardaş?
Baç! ..
Yıllarca sürdü bu çile;
Ancak dile kolay, dile.
Ve şimdi uyansak bile,
'Geç' değil mi gardaş?
................Geeeeç! ..
Vur Emri(sh.307)
<end>

<start>
Yollara bakardın hep korka korka
Dalardı gözlerin, hatırlar mısın?
En kısa zamanı otuza, kırka
Bölerdi gözlerin, hatırlar mısın?
Kavgalıydın bir kadersiz baş ile
Gücün yetse kovalardın taş ile
Kederlenir, mercan mercan yaş ile
Dolardı gözlerin, hatırlar mısın?
Çıkar seyrederdin tepeyi, dağı
İnerdin sessizce dağdan aşağı
Her adım attıkça kara toprağı
Sulardı gözlerin, hatırlar mısın?
Zaman hızlı, kaçamadın önünden
İkrar et, geriye ne kaldı dünden?
Ne kadar kötülük varsa kökünden
Yolardı gözlerin, hatırlar mısın?
Yürekten verirdin verdiğin vakit
Sular ürperirdi girdiğin vakit
Bir çocuk, bir çiçek gördüğün vakit
Gülerdi gözlerin, hatırlar mısın?
Mezar taşlarında kitabeleri
Okumak huyundu öteden beri
Giderdin ezele, dönmezdin geri
Solardı gözlerin, hatırlar mısın?
28.01.2005
<end>

<start>
Ormanlarda yuvasını yitiren
Bir kuş görsem, sen gelirsin aklıma.
Beni alıp uzaklara götüren
Bir düş görsem, sen gelirsin aklıma.
Gönlüm viranedir yıkılmış, yanmış
Hayâl mermerinde hatıram donmuş
Asırlar öncesi duvara konmuş
Bir taş görsem, sen gelirsin aklıma.
Toprakta ağacın her hâli güzel
Gölgesi, meyvesi, hem dalı güzel
Nerede ne zaman faydalı, güzel
Bir iş görsem, sen gelirsin aklıma.
Açılmış çiçektir her gülen dudak
Kılıfta tomurcuk zor gülen dudak
Bir dostluk bakışı, bir gülen dudak
Bir diş görsem, sen gelirsin aklıma.
Yüreğinde deli taylar eşinen
Gam ilinden dert iline taşınan
Altmış yıl yaşayıp, bin yıl düşünen
Bir baş görsem, sen gelirsin aklıma.
Beşinci Mevsim(sh.86)
<end>

<start>
Allah'tan korkmuyorsan dışla ALLAH diyeni,
Her mekândan uzak tut, fişle ALLAH diyeni,
Bugün için güç sizde, sonsuz yetki sizdedir;
Taşla ALLAH diyeni, şişle ALLAH diyeni! ..
05.03.2008/Vakit
<end>

<start>
Gök mavi, dağlar ak, ovalar yeşil... 
Dört mevsim bahardır güney illeri 
Çiğ düşmüş çiçekte gün ışıl ışıl.. 
Bir sarı, bir mordur güney illeri 
Yollar kıvrım kıvrım iner yokuştan, 
Köpüklü suları dökülür taştan 
Kuşları çiçekten, çiçeği kuştan 
Seçilmeyen yerdir güney illeri 
Dağılır yaylanın boz dumanları 
Eğilir yıldızlar öper çamları 
Bir başka alemdir yaz akşamları 
Cennet ile birdir güney illeri 
Baharda haz duyar nar çiçeklenir 
Arı sesi çan sesine eklenir 
Tüm güzellik Toroslarda renklenir; 
Oylum oylum kardır güney illeri 
Motor sesiyle uyanır sabah 
Kekik kokusuna boyanır sabah 
Özene- bezene yaratmış Allah, 
Ne geniş, ne dardır güney illeri 
Ordadır ozanın gönül bolluğu 
Sevgi sıcak sıcak, aşk buğu buğu.. 
Gerçek yiğitlerin harman olduğu 
Eşsiz bir diyardır güney illeri
<end>

<start>
Seğirtti faiz için borsanın tahviline
Kazandı, çıkıverdi masonlar mahfiline
Bir gün sağ, bir gün solda göbek atıp oynarken
Düştü gitti ansızın Esfel-i Safilin'e.
Akıl Karaya Vurdu(sh.20)
<end>

<start>
Zina bizim gıdamızdır diyenler 
Zina suç olmaktan çıktı. Ha gayret! 
Çağdaş etiketli şıllık bayanlar 
Boş durmak sizleri sıktı. Ha gayret! 
Bir oldunuz erkeğiyle kadını 
Geri geri attırdınız adımı 
Çıkartın zinanın çirkef tadını 
Boynuzlar kaleyi yıktı. Ha gayret! 
Derler: Hayvan gibi özgür olalım 
Entel zennelere kılınç çalalım 
Değişelim, her gün bir eş alalım 
Ankarada şafak söktü. Ha gayret! 
Çiçek, kokusunu sundu herkese 
Kaptan şoför taktı geri vitese 
Yalamaya döndü kapı, menteşe 
Aşiret canından bıktı. Ha gayret! 
Mühim değil su alsa da kayıklar 
Boynuzuna kavuşacak geyikler 
Kokonalar zina diye sayıklar 
Gözler Avrupaya baktı. Ha gayret! 
Köşe yazarları, köşe taşları 
Utanmıyor yüzü bulsa yaşları 
Acı hıyarların turp yandaşları 
Kafayı uçkura taktı. Ha gayret! 
Yabancı istedi, yerli ram oldu 
Ak bayrak çekildi, teslim tam oldu 
Zina kuyruğunda izdiham oldu 
Devler diz üstüne çöktü. Ha gayret! 
Tekeler hayvanca sevişe dursun 
Keçiler sevişsin, gevişe dursun 
Masalarda meze ve şişe dursun 
Medya, kaçırmasın vakti. Ha gayret! 
Birileri arpaları malt etti 
Birileri bile bile halt etti 
Birileri ar-namusu alt etti 
Birileri mumu yaktı. Ha gayret!
<end>

<start>
Bizim köyde üç - beş çocuk
Bir bildiri yayınladı
Arkasından büyük-küçük
Bir bildiri yayınladı...
Bildiriler oldu moda
Bol bol okunur radyoda
Solak uysal var ya, o da
Bir bildiri yayınladı...
Dediler ki: 'Olmaz bu iş;
Hatalıdır sağdan gidiş'
Heybetlendi sağır İbiş
Bir bildiri yayınladı...
Odun, tezek, gübre, saman
Kızdılar aman ha aman
Hepsi birden dün bu zaman
Bir bildiri yayınladı...
Ne kilim koydu ne hasır
Her tutumda buldu kusur
Kiralanmış kirli Nasır
Bir bildiri yayınladı...
Reformlardan etti sözü
Kabuğa mimledi öz'ü
Satılmış'ın döndü gözü
Bir bildiri yayınladı...
Soba, mangal, çömlek, çanak
Kızıl arı, karasinek,
Tek boynuzlu uyuz inek
Bir bildiri yayınladı...
Kırk yıllık arsız kediler
'Asar-keseriz' dediler
İkiler, dörtler yediler
Bir bildiri yayınladı...
Sağa çatan, sola çatan
Nutuk çekip göbek atan
Arsız Agop, köksüz Vartan
Bir bildiri yayınladı...
1961/Vur Emri(sh. 142)
<end>

<start>
Kör dünyanın göbeğine
Hak yol İslam yazacağız.
Kuşların göz bebeğine
Hak yol İslam yazacağız.
 
Yola, ağaca, pınara
Esen yele, yağan kara
Yağmur yüklü bulutlara
Hak yol İslam yazacağız.
 
Koç burcuna, yay burcuna
Bebeklerin avucuna
Minarelerin ucuna
Hak yol İslam yazacağız.
 
Bucak bucak, köşe köşe
Kara taşa, kor ateşe
Yıldıza, aya, güneşe
Hak yol İslam yazacağız.
 
Askerlerin miğferine
Kağnıların tekerine
Budanın tunç heykeline
Hak yol İslam yazacağız.
 
Her kapının eşiğine
Her sofranın kaşığına
Balaların beşiğine
Hak yol İslam yazacağız.
 
Herkes duyacak, bilecek
Saklanmaz gayrı bu gerçek
Yaprak yaprak, çiçek çiçek
Hak yol İslam yazacağız.
<end>

<start>
Gene tehir etme üç ay öteye
Bu dava dedemden kaldı hâkim beğ.
Otuz yıl da babam düştü ardına
Siz sağ olun, o da öldü hâkim beğ.
Kırk yıl önce; yani babam ölünce
Kadılıklar hâkimliğe dönünce
Mirasçılar tarla, takım bölünce
İrezillik beni buldu hâkim beğ.
Yaşım yetmiş iki, usandım gel-git
Bini buldu burda yediğim zılgıt
Eğer diyeceksen: 'bana ne, öl git!
Oğlumun bir oğlu oldu hâkim beğ.
Sekiz evlek tarla, bir geverlik su
Yüz yılda höküme bağlanmaz mı bu?
Kazanmasam da hu, kazansam da hu!
Canım ta burnuma geldi hâkim beğ.
Keşife-meşife, damgaya, harc'a
Kanımız kurudu harca da, harca..
Sayenizde avukatlar yıllarca,
Fakiri yoldu da yoldu hâkim beğ.
Mübaşir itekler, kâtip zavırlar
Değişti bizde de göya devirler
Yüz yıl önce adam yiyen gâvurlar
Tapucuyu aya saldı hâkim beğ.
Kabahat sizde mi, kanunlarda mı?
Şaşırdım billâhi yolu yordamı..
Kızma sözlerime alam kadanı
Sıkıntıdan içim doldu hâkim beğ.
Mülkün temeliydi adalet hani? ...
Bizim hak temelde saklı mı yani?
Çıkartıp ta versen kim olur mâni?
Yoksa hırsızlar mı çaldı hâkim beğ? !
Hem davacı pişman, hem de davalı..
Bu yolda tükettik çulu, çuvalı.
'Sabret makamı'ndan çalma kavalı,
Sürüler ekine daldı hâkim beğ.
Vur Emri(sh.247)
<end>

<start>
Bilir misin hancı, bugüne kadar
Hanından kaç yolcu çıktı bu yola?
Sıladan gurbete giden yolcular
Kaç damla gözyaşı döktü bu yola?
Getirmeden bu yolların sonunu,
Kaç yolcu son durak yaptı hanını?
Kaç yolcu bu yolda verdi canını,
Ecel kaç yolcuyu çekti bu yola?
Akar bir oluktan beş dağın karı,
Demişler adına "hasret pınarı"
Şu mezarı gölgeleyen çınarı
Kimin için, kimler dikti bu yola?
Kaç aşık bu yolda zaman eritti,
Kaç yorgun hanında terin kuruttu,
Bu taşlı yol kaç çarığı çürüttü,
Kaç topuğun kanı aktı bu yola?
Yollar kıvrım kıvrım, dağlar sıralı,
Düşünürüm, yollar beni yoralı.
Kaç ceylan iniyor böğrü yaralı,
Her gecenin seher vakti bu yola?
Ben bilmedim gitti n'olur sen söyle,
Bu yollar kararsız uzar mı böyle?
Yar için iç çekip, karşıki köyde
Hangi göz kaç sene baktı bu yola?
<end>

<start>
Çık dağda bulursun gülün hasını
Sarp dağlar emzirir selin hasını
Ovadaki düz yol seni şaşırtır
Yamaçlarda ara yolun hasını...
<end>

<start>
Çok oku, çok düşün, çok şeyler anla,
Aha bu mektubu alınca Hasan.
Manalar iplikten incedir amma,
Kelimeler biraz kalınca Hasan.
Gene ağzımızı açmıyor bıçak,
Huzur size ömür..... Dert salkım saçak.
Oyuna kalkıyor yüzlerce köçek,
Batıdan bir hava çalınca Hasan.
Kök saldı bahçede ayrık otları,
Yemler pay edildi, sattık atları.
Biz kovalım derken baştan bitleri,
Sülükler yapıştı, kulunca Hasan.
Süt dolu güğümü çalarız taşa,
Kutsal görevimiz "Sağol çok yaşa !"
Mülkte hakikati aramak boşa,
Tüm suçlular güçlü olunca Hasan.
Derisini yüzdük demokrasinin,
İşi iştir imtiyazlı asinin.
Hakikatte vahşi, sözde "vasinin"
Dörtnala gidilir yolunca Hasan.
Canım Hürriyeti koydunsa ara,
Ekmek yalınayak kaçtı dağlara.
Çevremize küsmüş kardeşlik var ya,
Haber ver, izini bulunca Hasan.
Soysuzlar taş atar mukaddesata
Karşı duramazsak bizdedir hata.
Tahammül teşviktir, böyle hayata,
Öl..İnsan küçülmez ölünce Hasan.
<end>

<start>
Oğul bir mektup yaz bizim Hasan'a, 
Bıldırki itlerin çoğu öldü de 
Tor tosunlar kayış yardı bu sene, 
Koç öküzler epey ayrık yoldu de. 
Aramızda yamrı yumru tepeler, 
Sokaklarda seyip gezdi sopalar 
Sen giderken yeni doğan sıpalar 
Torunlu morunlu eşek oldu de. 
Köye çoban ettik sağır ibiş'i, 
Çatal doğurtuyor erkek çebişi 
Yağcılıktan yükün tuttu çok kişi, 
Gene aşiretin yüzü güldü de 
İbibikler dama yaptı yuvayı, 
Pis kokudan balta kesmez havayı 
Sorarsan şo bizim eski davayı, 
Can sıkmasın, kıyamete kaldı de 
Biraz daha azdı dünkü sinekler; 
Yular bırakmadı kırdı inekler 
Çıkın edip gönderdiğin dilekler, 
Yalınayak gözü yaşlı geldi de 
İncitmeyin derken gönül hatırı, 
Gebe çıktı Solakların katırı 
Kör kıvrak bir kırık yemden ötürü, 
Düşmanların davulunu çaldı de 
Fukaralık bağdaş kurdu hasıra, 
Harçlık marçlık gönderemem bu sıra 
Hele mektup için bakma kusura, 
Pul parası kesemizi deldi de 
Yırtıldı geceler çakal sesinden; 
Kazlar kafa çeker el kesesinden 
Bozuk terazinin sol kefesinden 
Demlenen hıyarlar rağbet buldu de 
Sen gideli çok haşerat türedi; 
Anaç balıkların hepsi tüledi 
Kavaklara kaplumbağa tünedi! 
Yörük yaylasına çingen doldu de
bıldır: geçen sene
<end>

<start>
Göz değdi köyümün güzellerine, 
ELİF, yadellere göçtü be Hasan 
SEVGİ size ömür dört kulaç önce, 
Ecel çorbasını içti be Hasan 
ASALET babasız çocuk doğurdu; 
Hazlı HÜRRİYET'i haydutlar vurdu 
Viraneye döndü TÜRKHAN'ın yurdu, 
Köyün tadı tuzu kaçtı be Hasan 
ADALET felç oldu, yürür değnekle, 
NEŞE ne haltetsin soğan ekmekle... 
GÖNÜL delirdi de yol beklemekle, 
İsyan bayrağını açtı be Hasan 
SAADET'in adı HÜLYA'dır şimdi; 
Hergün birimizi aldatır şimdi 
UMUT'lar rüyada, faldadır şimdi 
Unut, eski günler geçti be Hasan 
FAZİLET'i gelin ettik gurbete, 
Kimbilir... belki de gurbetten öte 
Yağlı SERVET garaz eder ÜLFET'e 
Ara yere nifak saçar be Hasan 
ZEYNEP bize küskün, İFFET sürgünde; 
Rezalet, felaket yağar her günde... 
Yedi HASLET verem olur bir günde, 
ÜLKÜ kötü yolu seçti be Hasan 
Burada ne düğün ne BAYRAM kaldı... 
En güzel UMUT'lar dalda ham kaldı! 
Korku, hasret, isyan, keder, gam kaldı; 
Binalar temelden uçtu be Hasan 
İşte böyle... Malum ola halimiz; 
Naçar böğrümüze düştü elimiz 
Güven duyduğumuz her güzelimiz, 
Bizlere bir kefen biçti be Hasan
<end>

<start>
Mektup yazdım Hasan'a, 
Ha Hasan'a ha sana...
<end>

<start>
Mektup derken şiir oldu bak gene
Darılırsan ben ölürüm unutma...
Taze sarmaşığım hoyrat bedene...
Sarılırsan ben ölürüm unutma
Bir gün güneş olur göle doğarsın
Bir gün yağmur olup yola yağarsın
Bir gün çiçeklerden koku sağarsın
Yorulursan ben ölürüm, unutma
Kılıç ağzı yoldur ok ucu meydan
Dikkat etsen benim canımsın ey can
Koyakta kekliksin kayada ceylan
Vurulursan ben ölürüm unutma...
Aşk denince aklı bırak deli ol
Işık ışık gökten inen dolu ol
Boz-bulanık akan yağmur seli ol
Durulursan ben ölürüm unutma
Dinlemek zor, anlatmak zor yar beni
Göreceksin dertte gamda gör beni
Gönül toprağıma yaptım türbeni
Dirilirsen ben ölürüm, unutma
<end>

<start>
Ay ışığı pencereden girende
Senden yana hayal kurmak ne güzel
Ya bir otobüste ya bir trende
Gurbet ilden sana varmak ne güzel
Aşkın mayasını senden alıp ta,
Şekillendim sevda denen kalıpta
Evinizin kapısını çalıp ta,
İlk çıkandan seni sormak ne güzel
Umudu yoksula bol verir Hüda
Bin tohuma can var bir damla suda
Gerek uyanık ol gerek uykuda
Benden bakıp seni görmek ne güzel
Kurumadan daha yolculuk teri
Gel diye yanına çağırsan beni
Bırakıp bir yana gamı kederi
Doya doya seni sarmak ne güzel
Aşk deyince anlattığı her şeydir
Öldürdükçe tadı gelen bir şeydir.
Azraile can vermesi zor şeydir
Sen istersen sana vermek ne güzel.
Kaynak:
 Dosta Doğru
<end>

<start>
“Biz-biz” diye avunduk, biz yoktu, “ben”ler vardı
Siyaset sofrasında bizi yiyenler vardı...
¥
Körpe hayallerimiz kör tırpanla biçildi
İşret meclislerinde kanlarımız içildi...
¥
Dağlar yürüsün diye atlas yelkenler gerdik
Nemi kurusun diye denizlere un serdik...
¥
Nurdan gömlek giydirdik çamurdan heykellere
İnanmıştık bir kere, aldatıldık bin kere...
¥
En halis niyetlerle en pis çukura düştük
Bir gün hakikat ektik, her gün yalan bölüştük...
¥
Aldatmadık... aksine her mevkide aldandık
Ateşlerde üşüdük, akan sularda yandık...
¥
Gereksiz bir noktaydık NATO'nun kuyruğunda
Ve şimdi robotlaştık IMF buyruğunda...
¥
Ülkeyi parselledi yabanın kaçkınları
Vatandan bihaberdir vatanın seçkinleri...
¥
Türkiye'nin kaderi Türk'ün elinde değil
Bu zilleti çekmek zor, eğil ey başım eğil! ..
¥
Oyuncular kapkaççı, hakemler gayr-i adil
Kaygısız yaşamak mı? .. Köleliğe muadil...
¥
Haysiyet sarayından indirdiler kadını
Soydular, “çağdaş” diye süslediler adını...
¥
Ne kalbimiz çalışır, ne beynimiz düşünür
Metalden mamul robot belki bizden daha hür...
¥
Mukallitlik bahsinde maymundan ilerdeyiz
Gün boyu tuvalette, mutfakta, kilerdeyiz...
¥
Demedik haram/helâl, lükse israfa daldık
Zayıf halkı sömürdük, devlet malını çaldık...
¥
İnançla, ibadetle karıştırdık riyayı
Emirle, siparişle görmekteyiz rüyayı...
¥
Borçlar boydan aşınca irademiz çözüldü
Düşünce yollarına ne mayınlar dizildi...
¥
Çoğalıyor her cinsten canlı heykellerimiz
Günbegün öpülmekten eskiyor ellerimiz...
¥
Mülk yalan, malik yalan, mülkün temeli yalan
Sığınmacı melezler mülkü ettiler talan...
¥
Korkaklardan put yapıp korkunç imaj yükledik
Şişirdikçe şişirdik küçüğü büyükledik...
¥
Küçücük gövdemizle dünyayı taşıyoruz
Yaşamak buysa eğer mutlaka yaşıyoruz...
¥
Mezar taşları diri, mezar taşları canlı
Mezardaki ölüler bizlerden heyecanlı...
¥
Şarlatanı, zorbayı kurtarıcı sandık biz
Yalancı rehberlerin iğfaline yandık biz...
¥
Bitti-tükendi işte, “eğer, belki ve şayet”.
Sızlanmak nafiledir, boşadır her şikâyet...
¥
Tablo karanlık, lakin aydınlık hiç yok değil
Karnımız tok olsa da gözlerimiz tok değil...
¥
Doğmadık bebeklerin duası var yollarda
Şifa bulmaz yaranın devası var yollarda...
¥
Yeter ki dik duralım, ahmaklık yapmayalım
Yeter ki çıkar için Hak yoldan sapmayalım...
--------
<end>

<start>
Çıktık Ötüken'den günün birinde,
Yıkandık Mekke'nin tevhid nurunda
Hem dünde, bugünde, hemi yarında
İslamlık Miractır, Ülkü sancaktır
Bu mübarek yoldan dönen alçaktır
Biz dava uğruna serden geçmişiz;
Anadan, babadan, yardan geçmişiz;
İman denizine yelken açmışız;
İslamlık sevdadır, Ülkü sancaktır,
Bu mübarek yoldan dönen alçaktır.
Engeller yıldırmaz Müslüman Türk'ü;
Şüphesiz inandık, söz verdik çünkü...
Kıyamete kadar yaşar bu ülkü!
İslamlık hedeftir, Ülkü sancaktır;
Bu mübarek yoldan dönen alçaktır.
<end>

<start>
Müdür, bakana yağ yakar;
Tel parası kesemizden.
Teri bile şipir kokar;
Gül parası kesemizden.
Kahvaltısı kaymakla bal,
Sepet sepet muz, portakal...
Viski içer, yüzü al al;
Yal parası kesemizden.
Hanım berberde kırıtır;
Kızı terzide sırıtır;
Her gün bir makam donatır;
Çul parası kesemizden.
Fakir gelir ters ters süzer;
Torpilliye fıstık ezer;
Metresine mektup yazar,
Pul parası kesemizden.
İskoç giyer, Salem içer;
Sekreterle dalga geçer;
Sık sık yolluk alır uçar,
Yol parası kesemizden.
<end>

<start>
Benden selâm söyle Hırçın Dede'ye
Yazıktır, yoğurdu yola dökmesin...
Hem akla zarardır, hem de mideye
Şahlanıp Zemzem'e Kola dökmesin.
Zirveye yükselmek pak niyet ister
Hem tevazu hem de ciddiyet ister
Yalanı anlarsa halk diyet ister
Sağdan tırtıklayıp sola dökmesin.
Sabreylesin sabır eziyet değil
Korkutmak, ürkütmek meziyet değil
Vaziyeti makbul vaziyet değil
Şaşırıp çorbayı küle dökmesin.
Hırçın Dede belki çığırdan çıkar
Cehennemi sıvar, cenneti yıkar
Huy beller huzurdan/sükûndan bıkar
Telaşla sirkeyi bala dökmesin...
Şov yaparak küçültmesin kadını
Tarih ”yalancıdır” yazar adını
Değiştirmez ırmakların tadını
Aman ha şekeri sele dökmesin.
Zaman böyle, hiç kimseye yâr olmaz
Muza nar aşısı yapsan nar olmaz
Hayalden, rüyadan asla kâr olmaz
Hayatı remile, fala dökmesin...
İpsala'nın farkı mı var Şırnak'la?
Ne kazanmış hatır/gönül kırmakla?
Buralardan kum toplayıp tırnakla
Götürüp Sina'da çöle dökmesin...
Deniz midir, derya mıdır ha bu su
Yeğlemesin damla damla kâbusu
Sularımız memleketin namusu
Götürüp Fırat'ı Nil'e dökmesin.
Kan değil, çiçeği koklasın biraz
Ve kendi kendini yoklasın biraz
Aldığı haberi saklasın biraz
Ne duyarsa hemen dile dökmesin.
Gün olur ki kapalıdan korkar O
Gün olur ki sopalıdan korkar O
Amma her an kipa'lıdan korkar O
Sakın yaptıkların rol'e dökmesin.
Duydum aklı çarşaflara dolaşmış
İstismarı mongolyaya ulaşmış
Yüzüne attığı çamur bulaşmış
Söyleyin katranı güle dökmesin.
Tevir/tüvür huy katıyor huyuna
Sırtlan postu giydiriyor koyuna
Müslüman'ın gusül-abdest suyuna
Palavra katmasın, hile dökmesin.
Ölçsün laikliğin boy ve posunu
Geçmişine 'uslamlasın' 'us'unu
Elindeki devrimcilik sosunu
Şaşırıp çuvala-çula dökmesin.
Yanlışları, hataları savunsun
Bizi değil, öteleri savunsun
Savunursa çeteleri savunsun
Memleketi hâlden hâle dökmesin...
19-11-2008
Ankara
<end>

<start>
Belli vazifesini yapmış Bostancıbaşı 
Sabahleyin baktım ki hıyarla dolmuş çarşı 
Dizilmiş tablalara uzunu ve kısası 
Kurmuşlar hal içinde maruf hıyar masası 
Hıyar deyip geçmeyin, şifadır çok maraza 
Koklatırsınız kurda, yedirirsiniz kaza 
Hıyarın pörsümüşü çobana azık olur 
Tazesi, endamlısı çadıra kazık olur 
Hıyarın çaparı var, beyazı, langası var 
Pazarlarda bölüğü, bakkalda mangası var 
Al küçüğü turşu kur, büyüğü salata yap 
Kırk dört santimliğini kamyona balata yap 
Memleket baştan başa hıyar tarlası gardaş 
Bu toprakta yetişir hıyarın hası gardaş 
Seyreyle hıyarları sabahın seherinde 
Altmış okka vitamin dans eder beherinde 
Seracı hıyarları cılız ve kısa olur 
Medya suyu verince topala asa olur 
Hıyarın kıymetini bilmemek nankörlüktür 
Halka hıyar dağıtmak en büyük bonkörlüktür 
Çiçeği burnundası makbulmüş bir zamanlar 
Hıyardaki hassayı bostancıbaşı anlar 
Derler ki, hıyar taze, hıyar ucuz olmalı 
Hıyar seven adamda beş çuval tuz olmalı 
Nerde konuşan hıyar, nerde yürüyen hıyar 
Peşinden milyonlarca dâhi sürüyen hıyar 
Gün gelecek hepsini göreceksiniz elbet 
Her hıyara statü vereceksiniz elbet 
Belâgatı yükselir hıyar yiyen adamın 
Ruhuna revnak gelir hıyar yiyen madamın 
Günümüz hıyar kesme, hıyar soyma günüdür 
Vatan-millet aşkıyla hıyar oyma günüdür 
Kral sofralarına lâyık olmalı hıyar 
Siyaset denizinde kayık olmalı hıyar 
Kalkınacak bir ülke hıyar ihraç etmeli 
Yetişmiş hıyarları başına taç etmeli 
Hıyar seminerleri yapmalıyız durmadan 
Kuru hıyar evlâdır baldan ve kavurmadan 
Bırakın çağdaşlığı, bırakın sağı-solu 
Toprağımız mümbittir, her taraf hıyar dolu 
Çıktık açık alınla hıyarlar bostanından 
Alınmasın kelekler bu hıyar destanından 
Selâm olsun tablada, dalda yatan hıyara 
Selâm olsun alkışa göbek atan hıyara 
Selâm olsun toprağa ve suya ve gübreye 
Helâl olsun besteye, helâl olsun güfteye 
Tazelendi bilcümle hıyarların şerefi 
Ne mutluluk bizlere, tutturduysak hedefi.
<end>

<start>
Bizim laikçilere terk edilse şu dünya,
Ne toprakta ot biter ne gökten yağmur yağar.
Zincirlenir tüm hayat, yasaklanır her rüya,
Karanlık koyulaşır, ne güneş ne ay doğar.
11.06.2008/Vakit
<end>

<start>
Lideri dese ki; 'evladım Hayri
Dört ayak üstünde yürü sen gayri'
Hiç itiraz etmez, bu emre uyar
Lider ne söylese 'hikmet var' sayar
Takla atar, lider 'takla at' dese
Yatar her çamura 'hadi yat' dese
Lideri düşünür, Hayri düşünmez
Hayri liderlerinden ayrı düşünmez
Lideri karaya demiş ise ak
'Onun bir bildiği vardır muhakkak'
Aklı yok, beyni yok mazurdur Hayri
Kula kulluk için hazırdır Hayri
'Keramet' hükmünü verir zırvaya
Emin adımlarla yürür zirveye
Lidere sarılan sarmaşık Hayri
Biraz bencil, biraz karmaşık Hayri
Tek gayesi makam, artı menfaat
Lider basamaktır, parti menfaat
Emeline vasıl olursa Hayri
Umut ettiğini bulursa Hayri
Kendine münasip köleler seçer
Açar tekkesini irşada geçer
İki ayak üzre yürür artık O
Sırrı bilir, gaybı görür artık O
Dalkavukluk böyle verir semere
Bundan sonra eşek biner semere.
Akıl Karaya Vurdu(sh.15)
<end>

<start>
Bu bulanık hava,bu toprak bu su
Beni benden beni senden ayırır
Bu sabahsız gece bu düş bu uyku
Beni benden beni senden ayırır
Doğmadık güneşin aydınlığında
Uzarsa gölgeler dost kılığında
Şüphe keleplenir gönül çığında
Beni benden beni senden ayırır
Doğrultmak istersem kırılır dallar
Sınadım zamana sığmadı yıllar
Bu dikenli yollar bu taşlı yollar
Beni benden beni senden ayırır
Sevgi bulutundan rahmet damlası
Düşmeden ayrılık doldurur tası
Yoğun maddelerin ince manası
Beni benden beni senden ayırır
Sen aşka hiç dersin bense hayata
Kimbilir belki de bendedir hata
Bu dalgalı deniz bu yanlış rota
Beni benden beni senden ayırır
<end>

<start>
Hürriyeti çiğnenen gönül-hatır dinlemez
Aşk ile serden geçen balta satır dinlemez
İsterse muhatabı beş fakülte bitirsin
Doktora yapmış diye eşek, katır dinlemez.
<end>

<start>
Siz mesela Emire'ler, Mehmet'ler
Gıdıklasam gülersiniz değil mi?
Siz aklı kısalar, derdi dehşetler
Gıdıklasam gülersiniz değil mi?
Sarmış kalbinizi bir çelik perde
Aşk duygunuz mahkûm kalmış içerde
Ağlanacak, hatta ölecek yerde
Gıdıklasam gülersiniz değil mi?
Huzurlu bir lokma yiyemiyenler
Gönlünce bir urba giyemiyenler
Haksızlığa “hayır” diyemiyenler
Gıdıklasam gülersiniz değil mi?
Yoksulluk bir yanda, zulüm bir yanda
Farzet ki hastasın bir yıkık handa
Gülmenin çılgınlık olduğu anda
Gıdıklasam gülersiniz değil mi?
Siz her saat sarhoş, her zaman toklar
Eğlenceden gayri kaygusu yoklar
Aç komşuyu düşünmeyen Buldog'lar
Gıdıklasam gülersiniz değil mi?
Ne desem, ne yazsam hepsi nafile
Düzelmez hâliniz itiraf ile
Gülmek yüz kızartan suç olsa bile
Gıdıklasam gülersiniz değil mi?
Ar-namus denince kaldır öte at
Millet davasına yanaşma yan yat
Ruh gebermiş, deri diri! .. Bu ne halt?
Gıdıklasam gülersiniz değil mi?
İmandan-ahlaktan soysalar sizi
Beton heykel gibi koysalar sizi
Şöyle böğrünüzü, ya midenizi
Gıdıklasam gülersiniz değil mi?
<end>

<start>
Can özümden besmeleyi çekende
Dil yanmazsa ben yanarım sultanım.
Hak uğruna bir sefere çıkanda
Yol yanmazsa ben yanarım sultanım.
Arzuhâlim ulaşırsa divana
Korkarım ki taban değer tavana
Çiçeğimden zerre girse kovana
Bal yanmazsa ben yanarım sultanım.
Göz utanır gönül dostu görünce
Can tutuşur candan selâm verince
Bülbül olup bir bahçeye girince
Gül yanmazsa ben yanarım sultanım.
Aşıklık içimde doğduğu zaman
Taş yanar gözyaşım yağdığı zaman
Mızrabım sazıma değdiği zaman
Tel yanmazsa ben yanarım sultanım.
Üzülmedim erkenine geçine
Akıl yordum herşeyine, hiçine
Söküp yüreğimi atsam içine
Göl yanmazsa ben yanarım sultanım.
Alev alev ruhta, canda bu ateş
Bakmakla görülmez bende bu ateş
Bırakılsa hangi günde bu ateş
Yıl yanmazsa ben yanarım sultanım.
Dosta mektup yazma vakti gelirse
Yazar, postalarım kısmet olursa
Mektubumun mahiyetin bilirse
Pul yanmazsa ben yanarım sultanım.
Dosta Doğru(sh.10)
<end>

<start>
Bayram Bilge Toker'e
Can özünden besmeleyi çekende
Dil yanmazsa ben yanarım sultanım
Hak uğruna bir sefere çıkanda
Yol yanmazsa ben yanarım sultanım
Arzuhalim ulaşırsa divana
Korkarım ki taban değer tavana
Çiçeğimden zerre girse kovana
Bal yanmazsa ben yanarım sultanım
Göz utanır gönül dostu görünce
Can tutuşur candan selam gelince
Bülbül olup bir bahçeye girince
Gül yanmazsa ben yanarım sultanım
Aşıklık içimde doğduğu zaman
Taş yanar göz yaşım yağdığı zaman
Mızrabım sazıma değdiği zaman
Tel yanmazsa ben yanarım sultanım
Üzülmedim erkenine geçine
Akıl yordum herşeyine hiçine
Söküp yüreğimi atsam içine
Göl yanmazsa ben yanarım sultanım
Alev alev ruhta, canda bu ateş
Bakmakla görülmez bende bu ateş
Bırakılsa hangi günde bu ateş
Yıl yanmazsa ben yanarım sultanım
Dosta mektup yazma vakti gelirse
Yazar postalarım kısmet olunsa
Mektubumun mahiyetin bilirse
Pul yanmazsa ben yanarım sultanım
<end>

<start>
Ne diyorsa İSLÂM DİNİ
Uyacağız suç olsa da.
Gerçeği örten kefeni
Soyacağız suç olsa da.
Alnımız ak, yüzümüz ak
İslâm olan olmaz korkak
Bâtıla bâtıl, hakka hak
Diyeceğiz suç olsa da.
Çiçeklenir sevda serde
Cihad, düğün olur merde
Nur-u Kur'an'ı her yerde
Yayacağız suç olsa da.
Baba, ana, bacı, gardaş
Ehl-i küfre açtık savaş.
İslâmlık yoluna can, baş
Koyacağız suç olsa da.
Cihad bize bayram, düğün
Ta doğuştan haşre değin
Her an Zikrullah gömleğin
Giyeceğiz suç olsa da.
Mânâ doldurmuş iç'leri
Gam mı maddenin suçları..
Dine 'Taş' atan piçleri
Sayacağız suç olsa da.
<end>

